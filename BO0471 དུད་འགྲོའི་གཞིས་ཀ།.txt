དུད་འགྲོའི་གཞིས་ཀ
ཇོ་ཇི་ཨཱོ་ཝི་རལ་ཀྱིས་བརྩམས


ལེའུ་དང་པོ།

ཡངས་པའི་ས་གཞི་མུན་ནག་གོས་ཀྱིས་བཀླུབས་པའི་མཚན་མོར་མཱི་ནོར་གཞིས་ཀའི་ཕྱུགས་
བདག་སྐུ་ཞབས་ཇཱོན་སི་ཡིས་བྱ་ཚང་གི་སྒོ་ལ་སྒོ་ལྕགས་བརྒྱབ་ཟིན་ཀྱང་ཁོང་རང་ཉིད་མྱོས་
བྱེད་ཆང་གི་གཞན་དབང་དུ་གྱུར་སྟབས་བྱ་ཚང་དེའི་སྒེའུ་ཁུང་རྣམས་རྒྱག་རྒྱུ་བརྗེད་དེ་གོམ་
པའི་འདེགས་ཕྱོགས་ཁྱ་ཁྱོར་ངང་ཕྱང་ཕྱང་དུ་འཕྱོ་བའི་རང་ཁྱིམ་གྱི་སྒེའུ་ཁུང་ནས་འཕྲོ་བའི་
ལྒང་བཞུའི་འོད་སྣང་ལ་བརྟེན་ནས་ཁྱིམ་དུ་ལོག ཁོང་ཁྱིམ་གྱི་སྒོ་འཁྲིས་སུ་འབྱོར་
སྐབས་སྒོ་དེར་རྡོག་རྒྱག་ཞུས་ཏེ་སྣོད་ཆས་འཁྲུས་ཁང་ནང་བཞག་ཡོད་པའི་ཤིང་ཟོམ་ནས་
མཐའ་མཇུག་གི་ཨ་རག་༼ བྷི་འར་༽ཕོར་པ་གང་པོ་དེ་བཏོན་ནས་རྨི་ལམ་གྱི་འཇིག་རྟེན་
ལ་གཤེགས་ཏེ་སྡུར་སྒྲ་སྒྲོག་བཞིན་པའི་རང་གི་བཟའ་ཟླའི་འཁྲིས་སུ་ཉལ་བར་བསྐྱོད། ཁོང་
གཉིས་ཀྱི་ཉལ་ཁང་ནང་འོད་ཆེམ་ཆེམ་དུ་འབར་པའི་ལྒང་བཞུའི་འོད་སྣང་ཤི་མཚམས་གཞིས་
ཀ་དེའི་ཁང་པ་གང་སར་ཟང་ཟིང་འུར་སྒྲའི་རྣམ་པས་འཁེངས། ཉིན་སྔོན་མ་དེར་ཕག་
རྒོད་མཱ་ཇོར་ལ་རྨི་ལམ་ཁྱད་མཚར་ཞིག་རྨིས་པ་དེའི་སྐོར་རྣམས་རང་མཉམ་དུད་འགྲོ་གཞན་
ཚོར་བརྗོད་པར་འདོད་ལུགས་ཀྱི་གནས་ཚུལ་སྐྱི་སེར་རླུང་བུ་བཞིན་གང་སར་ཁྱབ་པ་རེད།
མེ་ཇོར་རྒད་པོ་༼ ཁོ་པའི་མིང་དངོས་ལ་ཝི་ལིང་ཀྲོན་བ་ཀྲི་ཟེར་ཡང་ཚང་མས་ཁོ་ལ་མཱ་ཇོར་
ཞེས་འབོད་ཀྱི་ཡོད༽ ཁོང་ལ་དུད་འགྲོའི་གཞིས་ཀ་དེར་དུད་འགྲོ་ཚོས་བརྩི་མཐོང་དང་ཆ་
འཇོག་ཆེན་པོ་བྱེད་ཀྱི་ཡོད་སྟབས་ཁོ་ཚོས་ཕྱུགས་བདག་སྐུ་ཞབས་ཇཱོན་སི་ཐག་རིང་ས་ཕྱོགས་
གཞན་ཞིག་ལ་བསྐྱོད་པའི་གོ་སྐབས་དང་བསྟུན་ནས་རང་ཉིད་ཀྱི་གཉིད་ཉལ་རྒྱུའི་དུས་ཚོད་
ཆུ་ཚོད་གཅིག་ཙམ་བེད་སྤྱོད་བྱས་ཏེ་མེ་ཇོར་རྒད་པོར་ཅི་ཞིག་གསུངས་འདོད་ཡོད་པ་རྣམས་
ལྷས་རའི་ནང་ཉན་པར་འགྲོ་རྒྱུའི་གྲ་འགྲིག་བྱས། སྐབས་དེར་ཕག་རྒོད་མཱ་ཇོར་ལྷས་
རའི་མདུང་མར་དཔྱངས་པའི་ལྒང་བཞུའི་འོག་ཅུང་འབུར་དུ་ཐོན་པའི་ལྡིང་ཆ་དེའི་སྟེང་རང་
གི་སོག་གདན་བཏིངས་ཏེ་བདེ་བར་འཁོད་ཡོད། མཱ་ཇོར་ཁོང་ནི་ལོ་ན་བཅུ་གཉིས་
ཙམ་ལ་སོན་ཞིང་ཉེ་བའི་ཆར་ཤ་ཤེད་རྒྱས་པ་མ་ཟད་ཁོང་གི་མཚང་ར་ཡང་བཅད་མེད། འོན་
ཀྱང་ཁོང་ནི་རྣམ་དཔྱོད་ལྡན་ཞིང་གཤིས་རྒྱུད་བཟང་བའི་ཟིལ་ལྡན་ཕག་རྒོད་ཅིག་ཡིན་པ
ནི་སྨོས་མེད་རེད། དུད་འགྲོ་གཞན་རྣམས་ཀྱིས་རང་ཉིད་ཀྱི་ཆ་ལུགས་མི་འདྲ་བའི་
གོས་དག་གྱོན་ཏེ་ལྷས་རའི་ནང་བདེ་བར་མ་འཁོད་གོང་ལ་བྷི་ལུ་བྷེལ་དང་། དྟེ་སིལ་
དང་ཧྥེན་ཅན་བཅས་ཁྱི་གསུམ་པོ་རྣམས་སྔོན་ལ་འབྱོར་བ་དང་སྦྲགས་རིམ་བཞིན་ཕག་པ་
རྣམས་བསླེབས་པས་ཁོ་ཚོ་ལྡིང་ཆ་ཆུང་ཆུང་དེའི་མདུན་གྱི་སོག་གདན་སྟེང་དུ་བསྡད་པ་
དང་། བྱ་དེ་རྣམས་སྒེའུ་ཁུང་གི་མ་ཐེམ་གྱི་བྱ་གདང་དང༌། ཕུག་རོན་རྣམས་ལྕམ་
ཤིང་། བ་ཕྱུགས་དང་ར་ལུག་རྣམས་ཕག་པའི་རྒྱབ་གྲལ་དུ་བསྡད་དེ་རྣམ་ཀུན་ལྟར་
ལྡད་རྒྱག་འགོ་བརྩམས། དེ་རྗེས་ཁལ་རྟ་གཉིས་ཏེ་བྷོག་གསར་དང་ཁཱ་ལོ་ཝར་གཉིས་
སོག་མའི་འོག་གབ་པའི་ཉམ་ཆུང་སེམས་ཅན་རྣམས་རང་ཉིད་ཀྱི་སུག་པའི་འོག་འཆི་དོགས་
ཀྱིས་བརྟན་ལྷིང་ངང་མཉམ་དུ་འབྱོར། ཁཱོ་ལི་ཝར་ལ་མཚོན་ན་ལོ་ན་གང་ཙམ་སོན་
པའི་རྟ་རྒོད་མ་ཞིག་ཡིན་ཁར་ཉེ་ཆར་ཁོ་མོར་རྟེའུ་བཞི་པ་དེ་སྐྱེས་རྗེས་གཟུགས་པོའི་ནུས་
ཤུགས་སྔར་མུས་བཞིན་སླར་གསོ་བྱེད་ཐུབ་མེད། འོན་ཀྱང་བྷོག་སར་ནི་ཁོ་མོ་དང་
མི་འདྲ་བར་གཟུགས་སྟོབས་རིང་ལ་ཤ་ཤེད་རྒྱས་པའི་རྟ་ཕོ་ཞིག་ཡིན་པས་ཁོ་པའི་ཤུགས་
ཚད་ནི་སྤྱིར་བཏང་གི་རྟ་གཉིས་ཀྱི་ཤུགས་ཚད་གཅིག་ཏུ་བསྒྲིལ་བ་དང་དོ་མཉམ་གྱི་ཡོད།
སྤྱིར་ཁོ་པའི་སྣ་སྟེང་ནས་ཐུར་དུ་རྒྱུ་བའི་ཐིག་རིས་དཀར་པོ་དེས་ཁོའི་བླུན་རྟགས་ཀྱི་རང་
བཞིན་མངོན་ཞིང་ཁོ་རྣམ་དཔྱོད་ཀྱི་རྩལ་རྗོགས་པའི་རྟ་རྒོད་ཅིག་མ་ཡིན་ཀྱང༌། ཁོའི་
ཚད་ལས་འདས་པའི་ངལ་རྩོལ་དང་སྒམ་ལྷིང་གཉིས་ལྡན་གྱི་གཤིས་སུ་གྲུབ་པའི་བླ་མེད་
སྤྱོད་བཟང་ལ་གཞིས་ཀ་དེའི་དུད་འགྲོ་ཚང་མས་ཡིད་སྨོན་མི་བྱེད་པ་ག་ལ་སྲིད། རྟ་
རྣམས་ཚོགས་འདུར་འབྱོར་རྗེས་ར་མ་དཀར་པོ་མུའུ་རིལ་དང་གཞིས་ཀ་དེའི་ནང་གི་ལོ་ན་
རྒན་ཤོས་དང་སྤྱོད་ཚུལ་ངན་ཤོས་བོང་བུ་བྷེན་ཇེན་མན་སླེབས། བོང་བུ་བྷེན་ཇེན་མན་
ལ་མཚོན་ན་རྣམ་ཀུན་ནས་སྐད་ཆ་དེ་ཙམ་མང་པོ་མི་ཤོད་ལ་ཚིག་འགའ་བཤད་པ་དེ་ཡང་
རང་ཉིད་ལ་དཀོན་མཆོག་གིས་སྦྲང་བུ་་དཀྲོག་བྱེད་མཇུག་མ་གནང་པ་དང་། མི་རིང་
བར་མཇུག་མ་མེད་པར་གྱུར་པ་དང་སྦྲགས་སྦྲང་བུའང་ཁོའི་རྣ་ལམ་ལ་བསུན་གཙེར་བཟོ་
བར་མི་ཡོང་བའི་ཚུལ་སོགས་ཡིད་མི་རང་པའི་སྐད་ཆ་ཤ་སྟག་ཤོད་ཀྱི་ཡོད་པ་མ་ཟད་སེམས་
ཅན་གཞན་རྣམས་ཅི་ཞིག་ལ་གད་མོ་དགད་པའི་ཚེ་ཁོ་ནི་རྣམ་ཤེས་བོར་བའི་བེམ་གཟུགས་
བཞིན་ཚོར་སྣང་གང་ཡང་མེད་པར་སྡོད་ཀྱི་ཡོད་པ་དང་། དུད་འགྲོ་བྱིངས་ཚོས་ཁོ་
པར་གད་མོ་མི་དགོད་པའི་རྒྱ་རྐྱེན་ཅི་ཡིན་དྲིས་ཚེ་ཁོ་པས་གནས་ཚུལ་དེ་རིགས་ལ་གད་
མོ་དགོད་པའི་རྒྱུ་མཚན་མེད་ལུགས་བརྗོད་ཀྱི་ཡོད། གང་ལྟར་ཡང་ཁོས་སྦས་
བསྐུངས་བྱས་མིན་ལ་མ་ལྟོས་པར་ཁོ་ནི་བྷོག་སར་ལ་སེམས་གཏིང་ནས་མོས་གུས་དང་དུང་
ཞེན་ཡོད་རྐྱེན་ཁོ་གཉིས་རྒྱུན་དུ་རེས་གཟའ་ཉི་མའི་ཉིན་ཕན་ཚུན་གླེང་མོལ་གང་ཡང་མི་བྱེད་
པར་མཉམ་དུ་མཛེས་སྡུག་ལྡན་པའི་ཤིང་འབྲས་ལྡུམ་རའི་རྒྱབ་ཀྱི་རྩ་ཐང་སྟེང་སྔོ་ལྗང་ཟས་
ལ་རོལ་བཞིན་སྡོད་ཀྱི་ཡོད། ཤ་ཤེད་རྒྱས་པའི་ཅང་ཤེས་རྟ་པོ་གཉིས་ངལ་གསོ་བརྒྱབ་
མ་ཐག་ཨ་མ་བརླགས་པའི་ངང་ཕྲུག་ཁྱུ་གཅིག་བང་རིམ་དང་བཅས་ཏེ་སྙན་འཇེབས་ལྡན་
པའི་མགྲིན་དབྱངས་གྱེར་བཞིན་ལྷས་རའི་ནང་འཛུལ་ཡོང་སྟེ་རང་ཉིད་གཞན་གྱི་རྡོག་རྫིས་
མ་ཐེབས་པའི་ས་ཆ་ཞིག་འཚོལ་བར་བྲེལ་བས་རྒོད་མ་ཁཱོ་ལོ་ཝར་གྱིས་བྱམས་བརྩེ་ལྡན་པའི་
སྒོ་ནས་རང་ཉིད་ཀྱི་སུག་པས་ཁོ་ཚོར་ས་སྐྱོར་ཞིག་དྲུས་པས་ཉམ་ཆུང་ངང་ཕྲུག་དེ་དག་ས་
སྐོར་དེའི་ནང་རྨི་ལམ་གྱི་འཇིག་རྟེན་ལ་གཤེགས། དུད་འགྲོ་ཚང་མ་འབྱོར་བའི་མཐར་
སྐུ་ཞབས་ཇཱོན་སི་ཡི་རྒྱ་རྙིད་དྲུད་པོ་སྤུ་མདོག་དཀར་ལ་བླུན་རྟགས་ཆེ་བའི་རྟ་རྒོད་མ་མཱོ་
ལི་ཁ་ནང་ཀ་ར་མུར་བཞིན་འགྱིང་བག་དང་བཅས་ཏེ་ལྷས་ར་དེར་འབྱོར། ཁོ་མོས་དེར་
འདུས་དུད་འགྲོ་ཚོའི་མདུན་གྲལ་དུ་བསྡད་དེ་རང་ཉིད་ཀྱི་མགོ་སྟེང་དུ་ཡོད་པའི་སྲབ་མདའ་
དམར་པོ་དེ་གཞན་ལ་ངོམ་ཆེད་ཕྱང་ཕྱང་དུ་འཕྱོ་བའི་ཟེ་བ་ག་ལེར་དཀྲུག་འགོ་བརྩམས་པའི་
ཚེ་གདོང་སྒོར་ལ་རྟག་ཏུ་ས་ཆ་དྲོ་ས་ཁོ་ནར་ཞེན་པའི་ཞི་མི་ཞིག་སླེབས། ཞི་མི་དེས་
བྷོག་སར་དང་ཁཱོ་ལི་ཝར་གཉིས་ཀྱི་བར་དུ་འཚངས་ཏེ་མེ་ཇོར་གྱི་གཏམ་བཤད་གནང་པའི་
དུས་ཡུན་ཧྲིལ་པོར་གཏམ་བཤད་ལ་མ་ཉན་པར་སྔུར་བ་འཐེན་བཞིན་བསྡད། ད་ནི་
ལྟག་སྒོའི་བྱ་གདང་སྟེང་ཉལ་བའི་ཞི་དུལ་བག་ཡོད་ཀྱི་བྱ་རོག་དེ་ཕུད་དེ་མིན་དུད་འགྲོ་ཚང་
མ་རང་ཉིད་ཀྱི་གནས་སུ་བག་ཡངས་སུ་གནས། མཱི་ཇོར་ཡིས་ཚུལ་དེ་དག་མཐོང་
སྐབས་རང་ཉིད་ཀྱི་མིད་པ་སངས་ཙམ་བྱས་ཏེ་གཏམ་བཤད་བྱས་པར་བློ་མཐུན་ཚོ་ཁྱེད་
རྣམས་ཀྱིས་མདང་དགོང་ང་ལ་ཡ་མཚར་ཅན་གྱི་རྨི་ལམ་ཞིག་རྨིས་སྐོར་ཐོས་ཟིན་པས་ངས་
དེའི་སྐོར་མཇུག་དུ་གླེང་རྒྱུ་ཡིན།” དེ་བས་ཁོ་བོས་ཐོག་མར་གནས་ཚུལ་གཞན་ཞིག་
བརྗོད་རྒྱུ་ཡིན། ཕྲན་ན་ཚོད་ཁུར་གྱིས་དུད་ཟིན་པས་ཁྱེད་རྣམས་ཀྱི་མཉམ་དུ་དུས
ཡུན་རིང་པོར་འཚོ་བའི་སྐལ་བ་མེད་སྟབས་རང་ཉིད་འཇིག་རྟེན་ཕྱི་མའི་ཤུལ་ལམ་དུ་མ་ཕྱིན་
གོང་འདས་ཟིན་པའི་ལོ་ཟླའི་ནང་རང་ཉིད་ལ་ཐོབ་པའི་ཉམས་མྱོང་དང་རྣམ་དཔྱོད་དག་ཁྱེད་
རྣམས་ལ་བརྗོད་རྒྱུ་དེ་ཁོ་བོའི་ཕྲག་ཐོག་ཏུ་བབ་པའི་འོས་འགན་ཞིག་ཡིན་པར་ངོས་འཛིན་
བྱེད་ཀྱི་ཡོད། རང་ཉིད་ལ་མཚོན་ན། འཇིག་རྟེན་འདིར་འཚོ་ཡུན་རིང་ཞིང་ཁང་
སྟོང་ནང་ཁེར་རྐྱང་དུ་བསམ་གཞིགས་བྱེད་པའི་དུས་ཚོད་ཡང་མང་པོ་བྱུང་སྟབས་ཁོ་བོས་
འཇིག་རྟེན་གྱི་འཚོ་བའི་གནས་ལུགས་དང༌། འཚོ་བཞིན་པའི་དུད་འགྲོ་ཚོའི་འཚོ་
བའི་བདེ་སྡུག་སྐོར་ཏོག་ཙམ་ཤེས་ཀྱི་ཡོད་པ་སྨྲ་བར་སྤོབས། དེས་ན་ཁོ་བོའི་གཏམ་
བཤད་ཀྱི་བརྗོད་དོན་གོང་དུ་གླེང་པའི་གནད་དོན་དེ་དག་གི་སྐོར་ཡིན། བློ་མཐུན་ཚོ།
ཁྱེད་རྣམས་ཀྱིས་ང་ཚོའི་མི་ཚེའི་སྙིང་པོའམ་གཤིས་ལུགས་ཅི་འདྲ་ཞིག་ཡིན་པར་ངོས་འཛིན་
གནང་གི་ཡོད་དམ། དྲང་པོར་ཞུས་ན་ང་ཚོའི་ཚེ་ཚད་ཐུང་ཁར་དུས་ཐུང་གི་མི་ཚེ་ཧྲིལ་
པོའི་ཡོད་ཚད་དཀའ་སྡུག་དང་ཡ་ང་བ་ཞིག་ལས་མ་འདས། ང་ཚོར་རང་ཆས་སུ་ཡོད་
པའི་ནུས་སྟོབས་ཡོད་སྟབས་མིའི་རིགས་ཀྱིས་ང་ཚོའི་བདེ་སྡུག་ལ་བསམ་གཞིགས་དང་
དོ་ཁུར་ཡེ་ནས་མེད་པར་ང་ཚོར་ལྟོགས་ཤི་མ་འཐེབས་ཙམ་གྱི་རྒྱགས་ཕྱེད་ལས་སྦྱིན་གྱི་མེད་
ཁར་དུད་འགྲོ་རྣམས་ཀྱི་གཟུགས་པོའི་ནུས་ཤུགས་རྡུལ་ཕྲན་ཙམ་དུ་མ་ཟད་བར་མིའི་རིགས་
ཀྱིས་བཙན་དབང་གིས་སྒོ་ནས་ངལ་རྩོལ་སྐུལ་བ་མ་ཟད་མཐར་ལུས་པོའི་ཤེད་ཤུགས་རྗོགས་
ཏེ་བེད་མེད་དུ་གྱུར་མ་ཐག་སྐྱི་གཡའཞིང་སྡུག་རྩུབ་ཆེ་བའི་སྒོ་ནས་གསོད་ཀྱི་ཡོད། ང་
ཚོ་དབྱིན་ཡུལ་གྱི་སྲོག་ཆགས་གཅིག་ལའང་རང་དབང་དགའ་བདེར་སྤྱོད་པའི་སྐལ་བ་མེད་
ལ་ང་ཚོ་སྐྱེས་ནས་བགྲང་བྱ་གཅིག་ཙམ་རྗེས་སུའང་བདེ་སྐྱིད་སོས་དལ་གྱི་འཚོ་བའི་གནས་
ལུགས་རྟོགས་ཀྱི་མེད་པས་ང་ཚོ་འཚོ་བཞིན་པའི་དུས་ཐུང་འདི་ནི་གཞན་གྱི་བྲན་གཡོག་
ཁོ་ན་ལས་གཞན་ཅི། དེ་ནི་གཡོལ་ཐབས་མེད་པའི་མིག་མཐོང་ལག་ཟིན་གྱི་བདེན་
དཔང་ཞིག་ཡིན། འོ་ན་ང་ཚོ་སྡུག་སྦྱོང་མྱོང་དགོས་པ་འདི་དངོས་པོའི་གཤིས་ལུགས་
ཡིན་ནམ་ཡང་ན་ང་ཚོ་འཚོ་བཞིན་པའི་ས་ཆ་འདི་བཞིན་ས་བཅུད་ཞན་པའི་རྐྱེན་གྱིས་ཚུལ་
མཐུན་གྱི་འཚོ་བ་སྐྱེལ་མ་ཐུབ་པ་ཞིག་ཡིན་ཞེ་ན་དེ་ནི་རྩ་བ་ཉིད་ནས་མིན། དེ་ལས་
ཟློག་སྟེ་ཡངས་ཤིང་རྒྱ་ཆེ་བའི་དབྱིན་ཡུལ་གྱི་ས་བཅུད་བཟང་ལ་གནམ་གཤིས་དྲོ་གྲང་སྙོམས་
པ་སོགས་ཀྱི་དགེ་མཚན་མི་ཉུང་བ་ཞིག་ལྡན་ཡོད་སྟབས་འདས་ཟིན་པའི་དུས་སུ་ད་ལྟ་འཚོ་
བཞིན་པའི་དུད་འགྲོའི་གྲངས་འབོར་ལས་ལྡབ་འགའ་ཤས་ཀྱི་མང་བ་རྣམས་ལ་ལོངས་སུ་
སྤྱོད་རྒྱུའི་ཟས་རིགས་འབོར་ཆེན་སྐྱེས་འཕེལ་བྱེད་པའི་གཤིན་ས་བཟང་པོ་ཞིག་ཡིན་ལ་ཐ
ན་འདས་པའི་དུས་སུ་ང་ཚོ་གནས་བཞིན་པའི་གཞིས་ཀ་འདི་གཅིག་པུར་མཚོན་ན་རྟ་བཅུ་
གྲངས་འགའ་དང༌། བ་ཕྱུགས་ཉི་ཤུ། ལུག་བརྒྱ་ཕྲག་འགའ་འཚོ་ཐུབ་པ་མ་ཟད་
ཁོང་རྣམས་སོས་དལ་བག་ཕེཔས་ཀྱི་བདེ་སྐྱིད་འཚོ་བའི་དཔལ་ལ་རོལ་ཐུབ་པ་བྱུང་ཡོད།
འོན་ཀྱང་ང་ཚོ་ནི་སྔོན་བྱུང་གི་དུད་འགྲོ་ཁོང་རྣམས་དང་མི་འདྲ་བར་ཡ་ང་ཞིང་ཉམ་ཐག་གི་
འཚོ་བ་འདི་ལྟ་བུར་རོལ་དགོས་པའི་རྒྱ་མཚན་ཅི་ཡིན་ཞེ་ན། དེ་ནི་ང་ཚོའི་ངལ་རྩོལ་
དང་རྔུལ་ཆུའི་ཐིགས་ཕྲེང་ལས་བྱུང་བའི་ཐོན་འབྲས་རྣམས་མིའི་རིགས་ཀྱིས་ལོངས་སྤྱོད་
བྱས་པའི་རྒྱུ་མཚན་གྱིས་ཡིན། དེས་ན་ང་ཚོའི་མིག་སྔའི་དཀའ་ཁག་འདིར་ལན་འདེབས་
སམ་དེ་མེད་པར་བཟོ་བའི་ཐབས་ཤེས་ཡོད་ལ་དེ་མདོར་བསྡུས་ནས་བརྗོད་ན་“མི་”ཞེས་
པའི་ཚིག་འབྲུ་འདི་གཅིག་པུར་ཐུག་ཡོད། མིའི་རིགས་ནི་ང་ཚོའི་དགྲ་ཡི་དྭངས་མ་
དེ་ཡིན་ཞིང་། གལ་ཏེ་ང་ཚོས་ཁོ་ཚོ་ང་ཚོའི་མཐོང་ལམ་ནས་རིག་རྒྱུ་མེད་པའི་སར་
མཐར་སྐྲོད་བཏང་ཐུབ་ཚེ་ང་ཚོའི་སྡུག་བསྔལ་གྱི་འབྱུང་གཞི་འདི་དག་གཏན་ནས་རྩ་མེད་
བཟོ་ཐུབ་རྒྱུ་ཡིན། མིའི་རིགས་ནི་ཟ་རྒྱུ་ཁོ་ན་ལས་མཁོ་འདོན་བྱེད་རྒྱུ་མེད་པའི་སེམས་
ཅན་ཞིག་ཡིན། གང་ཡིན་ཟེར་ན་ཁོ་ཚོས་འོ་མ་མཁོ་སྤྲོད་བྱེད་ཐུབ་ཀྱི་མེད་ལ་སྒོ་ང་
ཡང་གཏོང་རྒྱུ་མེད། ཁོ་ཚོར་ཐོང་གཤོལ་འཐེན་པའི་ནུས་ཤུགས་མེད་ལ་རི་བོང་འཛིན་
པའི་མྱུར་ཚད་དེ་བས་ཀྱང་ག་ལ་ཡོད། འོན་ཀྱང་ཁོ་ཚོ་ནི་སེམས་ཅན་གཞན་ཀུན་གྱི་
མངའ་བདག་ཏུ་གྱུར་ཏེ་དུད་འགྲོ་རྣམས་ལ་ཡ་ང་སྙིང་རྗེ་མེད་པར་ངལ་རྩོལ་ཚད་ལས་འདས་
པ་བསྐུལ་ཏེ་ཁོང་ཚོའི་རྔུལ་ཆུ་ལས་ཐོན་པའི་འབྲས་བུའི་ཟུར་ཙམ་ཞིག་དུད་འགྲོ་རྣམས་ལྟོགས་
ཤི་མ་ཐེབས་ཙམ་ཁོ་ནའི་ཆེད་སྦྱིན་ཏེ་གཞན་རྣམས་མིའི་རིགས་རང་ཉིད་ཀྱིས་བདག་
དབང་བྱེད་ཀྱི་ཡོད། ཁོ་ཚོས་ང་ཚོའི་ངལ་རྩོལ་ནུས་ཤུགས་ལ་བརྟེན་ནས་ས་ཞིང་འདེབས་
ལས་བྱེད་ཀྱི་ཡོད་པ་མ་ཟད་ང་ཚོའི་བྲུན་ཡང་ཞིང་ཁའི་ལུད་སྦྱོར་དུ་བེད་སྤྱོད་བྱེད་ཀྱི་ཡོད།
འོན་ཀྱང་ང་ཚོའི་ཁྲོད་ནས་རང་ཉིད་ལ་གདོད་ནས་ཡོད་པའི་པགས་པ་ཙམ་ལས་དེ་མིན་རྒྱུ་
ནོར་གཞན་བདག་དུ་འཛིན་མཁན་དུད་འགྲོ་གཅིག་ཀྱང་མེད། ངས་མཐོང་ཆོས་སུ་
གྱུར་བའི་མདུན་གྱི་བ་ཕྱུགས་ཚོར་མཚོན་ན་འདས་ཟིན་པའི་བགྲང་བྱ་གཅིག་ཙམ་ནང་རང་
ཉིད་ཀྱི་བེའུ་གསོ་སྐྱོང་བྱ་བྱེད་འོ་མ་ལི་ཊར་ཅི་ཙམ་མཁོ་འདོན་བྱས་པ་རྣམས་ཐིགས་པ་རེ་
རེ་བཞིན་ང་ཚོའི་དགྲ་བོའི་མིད་པར་ཕྱིན་ཡོད་ལ། དེ་བཞིན་དུ་བྱ་མོ་ཚོས་འདི་
ལོར་སྒོ་ང་ཅི་ཙམ་བཏང་པ་ནས་བྱ་ཕྲུག་སྨིན་ཟིན་པའི་སྒོ་ང་འགའ་ཕུད་དེ་མིན་བྱིངས་རྣམས་
ཕྱུགས་བདག་ཇཱོན་སི་དང་ཁོའི་ཉེ་འབྲེལ་ཚོས་དངུལ་གསོག་སྒྲུབ་ཆེད་ཁྲོམ་རར་བཙོངས་
ཡོད། དེ་བཞིན་དུ་ཁཱོ་ལི་ཝོ་ཡི་མ་འོངས་བདེ་སྡུག་གི་ཕུགས་རེ་བཅོལ་ཡུལ་ཕྲུ་གུ་
བཞི་པོ་ཡང་རང་ལོ་གཅིག་ཙམ་ཟིན་མཚམས་ཁོ་ཚོས་བཙོང་ངེས་པས་ཁོ་མོར་རང་ཉིད་ཀྱི་
ཕྲུ་གུ་དེ་དག་ཐུག་འཕྲད་བྱ་རྒྱུ་ཡང་ཉི་མོའི་སྐར་མ་དང་གཅིག་མཚུངས་ཀྱི་ཉུང་ཉུང་ཡིན་ངེས་
རེད། མདོར་ན་ཁཱོ་ལོ་ཝོ་ཡིས་ཕྲུ་གུ་སྐྱེ་ཟུག་ཐེངས་བཞི་ཙམ་མྱངས་པ་དང་། ངལ་
རྩོལ་ལྷོད་མེད་བྱས་པའི་མཇུག་འབྲས་སུ་ཁོ་མོར་བཅད་རྒྱ་བཟོས་པའི་བཟའ་བཅའ་ཕྲན་ཙམ་
དང་ཁང་སྟོང་ཞིག་ལས་ཅི་ཡང་སྟོན་རྒྱུ་མེད་པའི་ཁར་ཐ་ན་ང་ཚོ་དུད་འགྲོ་བྱིངས་ཚོས་སྐྱེལ་
བཞིན་པའི་དཀའ་སྡུག་གི་འཚོ་བ་དང་གདོད་ནས་ཡོད་པའི་ཚེ་ཚད་བར་ཡང་ཁོ་མོར་འཚོ་
ཁོམ་མེད། ང་རང་ཉིད་ལ་མཚོན་ན་ཅུང་བསོད་ནམས་ཆེ་བའི་མཐུ་ལ་བརྟེན་ད་བར་
བགྲང་བྱ་བཅུ་གཉིས་འཚོ་གནས་ཐུབ་པ་མ་ཟད་གཅེས་ཕྲུག་ཡང་བཞི་བརྒྱ་ཙམ་ཞིག་སྐྱེས་
ཟིན་པ་ཡིན། དེ་ནི་ཕག་པ་ཞིག་གི་འཚོ་བའི་གནས་ལུགས་ཤིག་རེད། འོན་ཀྱང་
ཆེས་བློ་ཕངས་པ་ཞིག་ནི་མཐའ་མར་སྲོག་ཆགས་གཅིག་ཀྱང་བཤན་པའི་སྤུ་གྲིའི་ཁ་ནས་
གཡོལ་ཐབས་མེད་པ་དེ་ཡིན་ལ་ད་ལྟ་མདུན་ན་ཡོད་པའི་ཕག་ཕྲུག་ཁྱེད་རྣམས་ཀྱི་ཚེ་སྲོག་
གི་རྒྱུ་བ་ཡང་ལོ་གཅིག་ཙམ་ནང་བཙབ་གདན་ཞིག་གི་སྟེང་དུ་གཅོད་ངེས་པ་ཞིག་རེད། འཇིགས་
ཡེར་བའི་རྐྱེན་ངན་དེ་ནི་བ་ཕྱུགས་དང་། ཕག་པ། བྱ་དེ། ལུག་ལ་སོགས་པ་
ཚང་མའི་མགོ་ཐོག་དུ་འབབ་པ་མ་ཟད་མིས་མི་ཟ་བའི་དུད་འགྲོ་ཁྱི་དང་རྟ་རྣམས་ལའང་
གོང་གི་དུད་འགྲོ་དེ་དག་ལས་ལས་སྐལ་བཟང་བ་གང་ཡང་མེད། རྟ་རྒན་བྷོག་སར་
ཁྱེད་རང་ལ་མཚོན་ན་ཕྱུགས་བདག་ཇཱོན་སི་ཡིས་རྟ་རྒན་གྱི་བཤས་རར་བཙོངས་ཏེ་ཁོས་
ཝ་ཁྱིའི་ལྟོ་བ་རྒྱོང་ཆེད་ཁྱེད་ཀྱི་སྐེད་བཅད་དེ་བཙོང་རྒྱུ་ལས་མ་འདས། དེ་བཞིན་དུ་ཁྱི་
རྣམས་ཀྱང་ལོ་ནའི་ཁུར་གྱིས་དུད་དེ་སོ་མེད་ཆགས་པའི་དུས་སུ་ཕྱུགས་བདག་ཇཱོན་སི་ཡིས་
ཁྱེད་ཚོའི་རྐེད་ལ་ས་ཕག་བཏགས་ཏེ་མདུན་གྱི་རྫིང་བུའི་ནང་བསྐྱར་ངེས་ཡིན། བློ་
མཐུན་ཚོ། དེས་ན་ང་ཚོའི་དཀའ་སྡུག་གི་འཚོ་བ་འདི་བཞིན་མིའི་རིགས་ཀྱིས་གདུག་
རྩུབ་ཆེ་བའི་མནར་གཅོད་ཁོ་ནས་བསྐྲུན་པ་ཞིག་ཡིན་པ་ཆུ་དྭངས་ཉ་གསལ་མ་ཡིན་ནམ།
ང་ཚོས་མིའི་རིགས་ཕ་མཐར་བསྐྲད་དེ་ང་ཚོའི་ངལ་རྩོལ་ལས་གྲུབ་པའི་འབྲས་བུ་རྣམས་
ང་ཚོ་རང་གིས་ལོངས་སུ་སྤྱད་ཐུབ་ཚེ་ང་ཚོ་ཉིན་མཚན་གཉིས་གསུམ་ནང་ཕྱུག་འགྱུར་དང་
རང་དབང་གི་ལམ་དུ་བསྐྱོད་ཐུབ་ངེས་ཡིན་པས་དམིགས་ཡུལ་དེ་མངོན་འགྱུར་ཡོང་ཆེད་
ང་ཚོས་བྱ་ཐབས་ཅི་འདྲ་ཞིག་སྤེལ་དགོས་ཤེ་ན། ང་ཚོས་མིའི་རིགས་ལས་རྣམ་པར་
རྒྱལ་ཆེད་ཉིན་མཚན་ལྟོས་མེད་ཀྱི་སྒོ་ནས་སྙིང་སྟོབས་དང་ནུས་པ་གཅིག་བསྒྲིལ་བྱས་ཏེ་
ཁོ་ཚོར་ངོ་རྒོལ་གྱེན་ལངས་རྒྱག་རྒྱུ་དེ་ཡིན། དེ་ནི་ཁོ་བོའི་བསླབ་བྱ་ཡིན། སྤྱིར་ངོ་
རྒོལ་གྱེན་ལངས་དེ་དུས་ཡུན་བདུན་ཕྲག་གཅིག་གི་ནང་ངམ་ལོ་ངོ་བརྒྱ་ཕྲག་འགའི་རྗེས་
སུ་ལང་རྒྱུ་ཡིན་མིན་ཐག་གཅོད་པར་དཀའ་ཡང་གྱེན་ལངས་འབྱུང་རྒྱུ་ནི་ཟུར་བལྟས་ལེབ་
མཐོང་ཡིན། མདོར་ན་བློ་མཐུན་ཚོས་ཚེ་མཇུག་འདིར་གོང་དུ་ཁོ་བོས་བརྗོད་པའི་
བསླབ་བྱ་དེ་མི་བརྗེད་སྙིང་དབུས་སུ་བརྟན་པོར་བཅངས་ཏེ་ང་ཚོའི་ཕྱི་རབས་པ་རྣམས་ལ་
ཁྱབ་སྤེལ་གཏོང་དགོས། ཁོང་ཚོས་དམིགས་ཡུལ་དེ་ལས་རྣམ་པར་མ་རྒྱལ་བར་མུ་
མཐུད་འཐབ་རྩོད་བྱེད་ངེས་ཡིན། གཞན་ཡང་བློ་མཐུན་ཚོས་མཁྱེན་དགོས་པ་ཞིག་
ལ། ཁྱེད་ཚོས་གནས་ཚུལ་གང་འདྲ་ཞིག་གི་འོག་ལའང་སྙིང་སྟོབས་ལ་ཞུམ་པ་མེད་
པ་མ་ཟད་གཞན་ཐོས་རྗེས་འབྲང་གིས་ལོག་ལམ་དུ་མི་རྒྱུ་བ་དེ་འགག་གནད་ཆེན་པོ་ཞིག་
ཡིན། ལྷག་པར་དུ་མིའི་རིགས་ཀྱིས་ཕྱོགས་གཉིས་ཀྱི་ནང་ནས་གཅིག་ལ་དར་རྒྱས་
བྱུང་བ་དེ་གཞན་དེའི་དགེ་མཚན་ཡིན་ལུགས་བརྗོད་པ་སོགས་མདོར་ན་དེ་ནི་མི་དང་དུད་
འགྲོ་ཐོུང་གི་དགེ་མཚན་ཡིན་ལུགས་བརྗོད་ངེས་པས་དེ་དག་ལ་རྩ་བ་ནས་བློ་གཏོད་མི་
རུང༌། མིའི་རིགས་ཀྱིས་རང་ཉིད་ཀྱི་ཁེ་ཕན་ཁོ་ན་ལས་གཞན་གྱི་ཁེ་ཕན་ལ་བསམ་
གཞིགས་ཡེ་ནས་བྱེད་ཀྱི་མེད་པས་ཁོ་ཚོས་འདྲ་ཆགས་པོར་བཤད་པའི་སྐད་ཆ་ཚང་མ་རྫུན་
གྱི་ཕུང་པོ་འབའ་ཞིག་ཡིན། དེས་ན་མིའི་རིགས་རྣམས་ང་ཚོའི་དགྲ་བོ་དང་དུད་འགྲོ་
རྣམས་ང་ཚོའི་བློ་མཐུན་མཛའ་གྲོགས་ཤ་སྟག་ཡིན་སྟབས་ང་ཚོ་ཚང་མས་མཐུན་ལམ་ཟོང་
ཁ་གཅིག་སྒྲིལ་བྱེད་དགོས་པ་ཡིན་ཞེས་ཤོད་བཞིན་པའི་སྐབས་དེར་བྱི་ལ་ཆེན་པོ་བཞི་ཙམ་
རང་ཉིད་ཀྱིས་ཁུང་བུའི་འཁྲིས་སུ་སྨད་གླིང་བཙུགས་ནས་བཙོག་པུར་མེ་ཇོར་ཡིས་གཏམ་
བཤད་ཉན་བཞིན་བསྡད་པ་ཁྱི་རྣམས་ཀྱིས་མཐོང་པས་ཡུད་ཙམ་རིང་ཁུ་སིམ་པའི་ལྷས་ར་
དེ་བཞིན་འུར་སྒྲས་འཁེངས། སྟབས་ལེགས་པ་ཞིག་ལ་བྱི་ལ་ཚོ་བདེ་ལྕག་ཁྱུག་པའི་
སྒོ་ནས་རང་ཉིད་ཀྱི་ཁུང་བུར་འཛུལ་ཐུབ་པས་གཅེས་པའི་ཚེ་སྲོག་གདུག་རྩུབ་ཅན་གྱི་ཁྱི་རྒན་
དེ་དག་གི་ཁ་འོག་ཏུ་མ་ཤོར་ཙམ་བྱུང༌། མཱ་ཇོར་ཡིས་ལྷས་རའི་འུར་སྒྲ་ཞི་བྱེད་རང་
ཉིད་ཀྱི་མགྲིན་པ་བཏེགས་ཙམ་བྱས་ཏེ་མུ་མཐུད་ནས་བཤད་པར“ངས་འདིར་འདོན་རྒྱུའི་
གྲོས་འཆར་ཞིག་ནི་བདག་མེད་སེམས་ཅན་བྱི་ལ་དང་། རི་བོང་ལ་སོགས་པ་རྣམས་
ང་ཚོའི་དགྲ་ཡིན་དང་གཉེན་ཡིན་མིན་གྱི་དབྱེ་འབྱེད་དེ་འོས་ཤོག་འཕེན་ཏེ་འཁྲུན་ཐག་གཅོད་
རྒྱུ་ཡིན་”ཞེས་བཤད་པར་དུད་འགྲོ་རྣམས་གཅིག་མཐུན་གྱིས་འོས་ཤོག་འཕངས་པས་ཁྱི་
བཞི་དང་ཞི་མི་གཅིག་གིས་དགྲ་གཉེན་གཉིས་ཀ་གང་རུང་བྱས་ན་འཐུས་པར་རྒྱབ་སྐྱོར་བྱས་
ཡོད་པ་ཕུད་དེ་བྱིངས་དེར་འདུས་དུད་འགྲོ་ཚང་མས་མ་གྲོས་གཅིག་མཐུན་གྱིས་བྱི་བ་དང
རི་བོང་རྣམས་ཁོ་ཚོའི་གཉེན་ཡིན་པར་འོས་ཤོག་ལམ་ནས་མོས་མཐུན་བྱས་ཡོད། མེ་
ཇོར་ཡིས་མུ་མཐུད་ནས་བཤད་དོན་་ཁོ་བོས་ཁྱེད་རྣམས་ལ་ནན་བཤད་དང་དྲན་གསོའི་
ཚུལ་དུ་ཅུང་ཙམ་གླེང་འདོད་པ་ནི། ཁྱེད་ཚོས་མིའི་རིགས་དང་ཁོ་ཚོའི་བསམ་ཡུལ་
ལས་འདས་པའི་བྱ་སྤྱོད་ངན་པ་རྣམས་ལ་མཐའ་གཅིག་ཏུ་འཁོན་འཛིན་དང་འཐབ་རྩོད་བྱ་
རྒྱུ་དེ་རང་གི་ཕྲག་དུ་བབ་པའི་འོས་འགན་ལ་ངོས་འཛིན་བྱས་ཏེ་མུ་མཐུད་ཁོ་ཚོར་འཐབ་རྩོད་
དང་གདོང་ལེན་བྱ་རྒྱུ་འཁུར་དུ་ལེན་དགོས་པ་ཡིན། སུག་བཞི་འམ་གཤོག་པར་
བརྟེན་ནས་འགྲོ་སྐྱོད་བྱེད་མཁན་གྱི་སེམས་ཅན་ཅི་རིགས་ཚང་མ་ང་ཚོའི་སྙིང་ཉེ་བའི་མཛའ་
གྲོགས་ཡིན་ཞིང་རྐང་པ་གཉིས་ལ་བརྟེན་ནས་འགུལ་སྐྱོད་བྱེད་མཁན་སུ་འདྲ་ཞིག་ཡིན་
རུང་དེ་ནི་ང་ཚོའི་དགྲ་བོའི་དྭངས་མ་ཡིན་པས་ཁོ་ཚོའི་མི་སྤྱོད་ལས་འདས་པའི་སྡུག་རྩུབ་
ཅན་གྱི་བྱ་སྤྱོད་ལ་ང་ཚོས་འཐབ་རྩོད་བྱེད་སྐབས་ང་ཚོས་ཁོ་ཚོའི་བྱ་སྤྱོད་ལ་ལས་ཟློས་སམ་
མིག་དཔེ་བལྟ་མི་རུང་བ་མ་ཟད་ཐ་ན་དགྲ་བོ་དབང་དུ་བསྡུས་ཀྱང་ཁོ་ཚོའི་བྱ་སྤྱོད་རྣམས་
ནམ་ཡང་བརྒྱུད་འཛིན་བྱེད་མི་ཉན། མིའི་རིགས་ཀྱི་བྱ་སྤྱོད་དག་རང་རྒྱལ་གཞན་
ཕམ་དང་མི་དགེ་བའི་ལས་ཁོ་ན་ཡིན་པར་བརྟེན་དུད་འགྲོའི་རིགས་གཅིག་གིས་ཀྱང་ཁོ་
པ་ཚོའི་བྱ་སྤྱོད་ལྟར་ཁང་པའི་ནང་ཉལ་ཁྲིའི་སྟེང་ཉལ་བ་དང་། ལ་བ་གྱོན་པ་། ཆང་
རག་འཐུང་བ། ཐ་མག་འཐེན་པ། ཚོང་ལས་བྱེད་པ། དངུལ་སོགས་ལ་སྲེད་
ཞེན་བྱེད་པའི་བྱ་སྤྱོད་རྣམས་ལ་ནམ་ཡང་འཇུག་མི་ཉན་ལ་དེ་བས་ཀྱང་གལ་འགངས་ཆེ་
བ་ཞིག་ལ་དུད་འགྲོ་རྣམས་སྟོབས་ཤུགས་ཆེ་ཆུང་དང་རྣམ་དཔྱོད་ཀྱི་རྩལ་ཆེ་ཆུང་ལ་མ་ལྟོས་
པར་ཚང་མ་འདྲ་མཉམ་དང་གཅེན་གཅུང་ཡིན་སྟབས་ཕན་ཚུན་ཆེ་བརྙས་ཆུང་འཇོམས་དང་
ནང་ཁུལ་སྲོག་གཅོད་རེས་ལ་སོགས་པའི་བྱ་སྤྱོད་རིགས་ནམ་ཡང་བྱེད་མི་ཉན། བློ་
མཐུན་ཚོ། ད་ཁོ་བོས་གླེང་འདོད་པ་ནི་བདག་ལ་བྱུང་བའི་རྨི་ལྟས་ཀྱི་སྐོར་ཡིན། སྤྱིར་
ཁོ་བོར་རྨིས་པའི་རྨི་ལམ་དེ་བཞིན་མི་རྣམས་མེད་པར་གྱུར་ཏེ་ཡངས་པའི་འཇིག་རྟེན་ཞིག་
གི་སྐོར་ཡིན་པས་ཁོ་བོས་འགྲེལ་བཤད་ངེས་གསལ་ཞིག་རྒྱག་མ་ཐུབ་ཀྱང་། དེས་
ཁོ་བོར་དྲན་གསོ་བྱས་པ་ཞིག་ནི་བརྗེད་ཟིན་པའི་ལོ་མང་སྔོན་གྱི་བྱ་བ་ཞིག་རེད། གཞན་
ཡང་ཁོ་བོ་ཕག་ཕྲུག་ཡིན་པའི་དུས་སུ་ང་ཡི་ཨ་མ་དང་ཕག་མོ་གཞན་ཚོས་གཞས་གྱི་འགོ་
ནས་ཚིག་གསུམ་ལས་མི་ཤེས་ཀྱང་ཁོ་ཚོས་རྣ་བའི་བདུད་རྩིར་གྱུར་བའི་གཞས་གདངས་
སྙན་པོ་ཞིག་གཏོང་གི་ཡོད་སྟབས་ང་ལོ་ན་ཆུང་དུས་སུ་གཞས་དེ་ཤེས་ཀྱི་ཡོད། འོན་
ཀྱང་དུས་ཡུན་གང་ཙམ་སོང་རྗེས་ཁོ་བོའི་དྲན་པའི་ཀློང་ནས་གཞས་དེ་བརྗེད་ངེས་སུ་གྱུར་
ཟིན། སྟབས་ལེགས་པ་ཞིག་ལ་ཁ་ས་ཁོ་བོའི་མཚན་མོའི་རྨི་ལམ་དེས་ཁོ་བོར་མི་
རབས་མང་པོར་བརྗེད་ངེས་འགྱུར་ངེས་པའི་གཞས་དེ་ཕྱིར་དྲན་བྱས་བྱུང་པས་ཁོ་བོས་ཁྱེད་
རྣམས་ཀྱི་སྙན་ལམ་དུ་དབུལ་རྒྱུ་ཡིན། སྤྱིར་ཁོ་བོ་ནི་ལོ་ནའི་ཁུར་གྱིས་དུད་ཟིན་པས་
ཁོ་བོས་གཏོང་རྒྱུའི་གཞས་དེ་ཁྱེད་རྣམས་ཀྱི་རྣ་བའི་བདུད་རྩིར་མི་འགྱུར་ཡང་ཁྱེད་ཚོས་གཞས་
གདངས་དེ་ཤེས་ཚེ་རང་ཉིད་ཀྱི་སྙན་གདངས་ཀྱིས་བསུས་ཏེ་གཏོང་ཆོག་གི་རེད་སྙམ།
གཞས་ཀྱི་འགོ་བརྗོད་༼དབྱིན་ཡུལ་གྱི་དུད་འགྲོ༽ཞེས་པ་དེ་མཚམས་སྦྱོར་བྱས་རྗེས་
མེ་ཇོར་ཡིས་མིད་པ་སངས་ཙམ་བྱས་ཏེ་གཞས་གཏོང་འགོ་བརྩམས། ཁོ་པས་
བཤད་པ་བཞིན་ཁོ་པའི་སྐད་གདངས་སྙན་པོ་མེད་རུང་གཞས་ཚིག་དང་སྤྱིར་བཏང་གི་གཞས་
གདངས་དེ་རྣ་བའི་བཅུད་དུ་སྨིན་ལ་འགྱུར་ཁུག་ལྡན་པ་ཞིག་ཡིན། གཞས
དེའི་གཞས་ཚིག་ནི་འདི་ལྟར་སྟེ།
དབྱིན་ཡུལ་ཨི་རི་ལི་ལན་ཀྲེ་ལ་སོགས་དང༌།།
ས་ཕྱོགས་གང་སར་གནས་པའི་དུད་འགྲོ་རྣམས།།
འབྱུང་འགྱུར་འོད་སྟོང་འབར་བའི་སྐལ་བཟང་དུས།།
འཆར་ལ་ཉེ་བའི་བདག་གི་གསང་གཏམ་གསོན།།
དུས་ཀྱི་འགྱུར་འགྲོས་གང་ལའང་མ་ལྟོས་པར།།
གདུག་ཅན་མི་ལས་རྒྱལ་བའི་དུས་ཤར་ཏེ།།
ས་བཅུད་ལྡན་པའི་དབྱིན་ལན་ཡུལ་གྲུ་རྣམས།།
ནམ་ཞིག་དུད་འགྲོ་ཁོ་ནར་བདག་པར་ངེས།།
ང་ཚོར་བཏགས་པའི་སྣ་ལོང་མེད་འགྱུར་ལ།།
རྒྱབ་དུ་བརྒྱབ་པའི་སྒ་ཆས་འཁྱེར་མི་དགོས།།
སྲབ་དང་ཡོབ་ཟེར་རྣམས་ལས་ཐར་བར་འགྱུར།།
ཚ་ཟུག་ལྕག་གི་གཅར་རྡུང་མྱོང་མི་དགོས།།
བསམ་ཡུལ་འདས་པའི་ཕྱུག་འགྱུར་ལམ་བསྐྱོད་ནས།།
གྲོ་དང་ཡུག་པོ་ལ་སོགས་རྩྭ་སྐམ་དང༌།།
སྤང་རྩྭ་ཤ་ལི་ཉུང་མ་ལ་སོགས་པ།།
སྐལ་བཟང་ཉིན་ནས་ང་ཚོའི་སྤྱོད་ཡུལ་འགྱུར།།
དབྱིན་ཡུལ་ཞིང་སར་འོད་སྟོང་རབ་རྒྱས་ལ།།
དལ་འགྲོའི་ཆབ་རྒྱུན་སྔར་བས་གཙང་བ་དང༌།།
བསིལ་ལྡན་བསེར་བུ་དལ་བུར་ལྡང་པའི་དུས།
ཁོ་བོ་ཅག་རྣམས་རང་དབང་དཔལ་ལ་སྤྱོད།།
སྐྱིད་དུས་མ་འཆར་གོང་ནས་འཆི་ངེས་ཀྱང༌།།
ཡོད་ཚད་འདོད་དོན་དེ་ཡི་སླད་དུ་འབུངས།།
བ་ཕྱུགས་རྟ་བོ་ངང་པ་ཁྱིམ་བྱ་རྣམས།།
རང་དབང་ཆེད་དུ་ཉིན་མཚན་རྟག་ཏུ་འབད།།
དབྱིན་ཡུལ་ཨི་རི་ལན་ཀྲེ་ལ་སོགས་དང༌།།
ཡུལ་ལུང་གང་སར་འཚོ་བའི་དུད་འགྲོ་རྣམས།།
འབྱུང་འགྱུར་འོད་སྟོང་འབར་བའི་གསང་གཏམ་དག།
ལེགས་པར་ཉན་ཏེ་གཞན་ལ་སྤེལ་བར་མཛོད།།
ཅེས་རྣ་བའི་བདུད་རྩིར་གྱུར་བའི་མེ་ཇོར་ཡི་མགྲིན་དབྱངས་དེས་དེར་ཚོགས་དུད
འགྲོ་རྣམས་སྤྲོ་སེམས་རབ་ཏུ་འཁོལ་བས་མེ་ཇོ་ཡིས་གཞས་མཇུག་མ་རྫོགས་གོང་ནས
ཁོ་ཚོ་རང་ཉིད་ཀྱིས་མགྲིན་དབྱངས་གྱེར་ཏེ་སྙན་འཇེབས་ལྡན་པའི་གླུ་དབྱངས་དེ་ལེན་འགོ་
བརྩམས། རྣམ་དཔྱོད་ཀྱི་གཤོག་ཟུང་རྒྱས་པའི་ཕག་པ་དང་ཁྱི་ལ་སོགས་པ་རྣམས་
ཀྱི་ཡིད་ཀྱི་མེ་ལོང་ངོགས་སུ་གཞས་དེའི་གཞས་ཚིག་རྣམས་ཆད་ལུས་མེད་པར་ངེས་པ་
མ་ཟད་ཐ་ན་བླུན་རྨོངས་ཅན་གྱི་དུད་འགྲོ་གཞན་འགས་ཀྱང་གཞས་ཚིག་རེ་ཟུང་བློ་ཁོངས་
སུ་ཆུད་པས་ཁོ་ཚོས་ཡུད་ཙམ་རིང་སྔོན་སྦྱོང་བྱས་རྗེས་བ་ཕྱུགས་ཚོས་སྐད་གདངས་ཅུང་
དམའ་བ་དང་། ཁྱི་དང་རྟ་བོས་འཚེར་སྐད། ལུག་གིས་འབའ་སྒྲ ངང་པས་རྔུར་
སྐད་སོགས་དེར་འདུས་དུད་འགྲོ་ཚང་མས་གདངས་ཀྱི་འགྱུར་ཁུག་དོ་མཉམ་པའི་སྒོ་ནས་
སྙན་འཇེབས་ལྡན་པའི་གླུ་དབྱངས་དེ་ལེན་པས་གཞིས་ཁང་དེ་རེ་ཞིག་རིང་༼དབྱི་ཡུལ་
གྱི་དུད་འགྲོ་༽ཞེས་པའི་གླུ་སྒྲས་འཁེངས། ཁོ་ཚོར་རང་ཉིད་ཀྱིས་བཏང་པའི་གླུ་གཞས་
དེ་གཞན་དང་མི་འདྲ་བར་རྣ་བའི་བདུད་རྩིར་གྱུར་བའི་མྱོང་ཚོར་བྱུང་པས་བསྟུད་མར་གཞས་
དེ་ཐེངས་ལྔ་ཙམ་བཏང་ཡོད་ལ་གལ་ཏེ་ཁོ་ཚོར་འགལ་རྐྱེན་འཕྲད་མེད་ཚེ་དེ་ཉིན་མཚན་གང་
པོར་གཞས་དེ་མི་གཏོང་པའི་ངེས་པའང་མ་མཆིས། འོན་ཀྱང་བློ་ཕངས་པ་ཞིག་ལ་
དུད་འགྲོ་རྣམས་ཀྱི་རྣ་བའི་བཅུད་དུ་གྱུར་བའི་གླུ་དབྱངས་དེ་ཕྱུགས་བདག་སྐུ་ཞབས་འཇོན་
སི་ཡི་རྣ་བའི་ཚེར་མ་ལྟ་བུར་གྱུར་བས་ཁོང་རྨི་ལམ་གྱི་འཇིག་རྟེན་ལས་དཀྲོགས། ཁོང་
གི་ཡིད་ཀྱི་ཞིང་སར་གཞིས་ཀ་དེར་ཝ་མོ་བསླེབས་པར་དོགས་ཏེ་སྐྱིད་པའི་མལ་ལས་ལངས་
པ་དང་མཉམ་དུ་རང་ཉིད་ཀྱི་ཉལ་ཁང་གི་ཟུར་དུ་བཀལ་ཡོད་པའི་མེ་མདའ་དེ་བླངས་ཏེ་ཟླ་
བ་མེད་པའི་མུན་ནག་གི་ཁྲོད་དུ་བརྒྱབ། མེ་མདའ་དེའི་མདེའུ་དུད་འགྲོ་རྣམས་འདུས་
ཚོགས་བྱ་ཡུལ་གྱི་ལྷས་རའི་གྱང་ངོས་སུ་འཐིམས་པས་དགའ་བདེའི་གླུ་གར་ལ་རོལ་བཞིན་
པའི་དུད་འགྲོ་རྣམས་སྲན་ཕུང་བེར་ཀས་བཏོར་པ་བཞིན་སོ་སོའི་ཉལ་སར་མི་སྐྱོད་མཐུ་མེད་
དུ་གྱུར་བས་ཡུད་ཙམ་རིང་གཞིས་ཀ་དེ་ཡང་ཁུ་སིམ་ལྷིང་འཇགས་སུ་གྱུར།

ལེའུ་གཉིས་པ།

ཉིན་གསུམ་གྱི་རྗེས་སུ་མེ་ཇོར་འཇིག་རྟེན་ཕྱི་མའི་ལམ་དུ་ཕྱིན་པས་ཁོ་པའི་ཕུང་པོ་སྣ་ཚོགས་
ཡལ་གས་བཀླུབས་པའི་ཤིང་འབྲས་ལྡུམ་རའི་འཁྲིས་སུ་སྦས་པ་རེད། དེ་རྗེས་སུ་
དུད་འགྲོ་ཚོས་ཟླ་ངོ་གསུམ་ཙམ་རིང་གཞིས་ཀ་དེར་གྱེན་ལོག་དང་འབྲེལ་བའི་གསང་
བའི་ལས་འགུལ་མང་པོ་ཞིག་སྤེལ་དགོས་སྟབས་མེ་ཇོར་གྱིས་གཏམ་བཤད་བྱས་པའི་གསང་
གཏམ་དེས་གཞིས་ཀ་དེར་འཚོ་བཞིན་པའི་དཔྱོད་ལྡན་དུད་འགྲོ་ཚོར་རང་གི་འཚོ་བར་འཛིན་
པའི་ལྟ་ཚུལ་གསར་པ་ཞིག་སྦྱིན་ཡོད། དུད་འགྲོ་དེ་དག་ལ་མཚོན་ན་མཱ་ཇོར་གྱིས་
སྔོན་དཔག་བྱས་པའི་སྡེ་གཟར་དེ་དུས་ནམ་ཞིག་གི་ཚེ་འབྱུང་མིན་ཚོད་དཔག་མི་ཐུབ་ལ་
རང་ཉིད་འཚོ་བའི་དུས་ཡུན་ནང་སྡེ་གཟར་དེ་འབྱུང་ངེས་པའི་དན་རྟགས་ཀྱང་གང་ཡང་
བསྟན་རྒྱུ་མེད། འོན་ཀྱང་ཁོ་ཚོས་དམིགས་ཡུལ་དེ་ཡི་ཆེད་དུ་འབད་རྩོལ་བྱ་དགོས་
པ་དེ་རང་ཉིད་ཀྱི་ཕྲག་ཐོག་ཏུ་བབ་པའི་འོས་འགན་ཞིག་ཡིན་པར་ངོས་འཛིན་བྱེད་ཀྱི་ཡོད།
གཞིས་ཀ་དེའི་ནང་གི་དུད་འགྲོ་དེ་དག་གི་ཁྲོད་ནས་ཕག་པ་རྣམས་བློ་རིག་བཀྲ་ཤོས་ཡིན་
པར་ངོས་འཛིན་བྱེད་ཀྱི་ཡོད་སྟབས་ཕག་པ་དེ་དག་གིས་དེར་འདུས་དུད་འགྲོ་བྱིངས་རྣམས་
ལ་ལམ་སྟོན་དང་འགོ་ཁྲིད་བྱ་རྒྱུ་དེ་ཁོ་ཚོའི་ཕྲག་ཐོག་ཏུ་བབ་པའི་འོས་འགན་ཞིག་ཡིན་པ་
སྨོས་ཅི་དགོས། ཕག་པ་དེ་དག་གི་ཁྲོད་ནས་ཀྱང་ཆེས་བློ་རིག་ཕུལ་དུ་བྱུང་བ་ནི་ཕྱུགས་
བདག་སྐུ་ཞབས་ཇཱོན་སི་ཡིས་འཚོང་བྱེད་དུ་གསོ་ཉར་བྱས་པའི་ཕག་པ་སཱི་ནོ་བྷོ་དང་ནེ་བྷོ་
ལན་གཉིས་ཡིན། ནེ་བྷོ་ལན་ནི་གཟུགས་སྟོབས་ཆེ་ལ་ཟིལ་རྔམ་ལྡན་པའི་ཕག་རྒོད་
གཅིག་པོ་དེ་ཡིན་ཞིང་རྒྱུན་དུ་སྨྲ་བ་ཉུང་བ་མ་ཟད་རང་ཉིད་ཀྱིས་འཛིན་པའི་ལྟ་བ་དང་ལང་
ཕྱོགས་སྟེང་ཤར་སྐྱོད་བྱེད་པར་སྐད་གྲགས་ཀྱང་ཆེན་པོ་ཡོད། སི་ནོ་བྷོ་ནི་ནེ་བྷོ་ལན་
ལས་ཅུང་རིག་སྟོབས་ཆེ་བ་མ་ཟད་གཏམ་བཤད་བྱེད་སྐབས་སྨྲ་བ་མྱུར་ཞིང་གསར་གཏོད་
ཀྱི་རང་བཞིན་ལྡན་པ་ཞིག་ཡིན། འོན་ཀྱང་དུད་འགྲོ་ཚོས་ཁོ་པ་ནེ་བྷོ་ལན་ནང་བཞིན་
གྱི་ཁྱད་ལྡན་ཞིག་ཡིན་པར་ངོས་འཛིན་བྱེད་ཀྱི་མེད། རྣམ་རིག་བཀྲ་བའི་གོང་གི་ཕག་
པ་གཉིས་པོ་དེ་ཕུད་དེ་མིན་ཕག་པ་བྱིངས་རྣམས་ཕག་ཕྲུག་ཡིན་ཞིང་དེ་དག་གི་ཁྲོད་ནས་
ཅུང་སྙན་གྲགས་ཆེ་བ་ནི་གདོང་དབྱིབས་སྒོར་ལ་མིག་ཟུང་གློག་དམར་ལྟར་འཁྱུག་པ། ལུས་
ཀྱི་བདེ་ལྕགས་ཁྱུག་པའི་ཕག་ཕྲུག་སི་ཁཱོ་ལར་ཡིན། ཁོ་པ་ནི་སྨྲ་ལྕེ་བདེ་ཞིང་རྣམ་དཔྱོད་
ལྡན་པ་ཞིག་ཡིན། དུད་འགྲོ་ཚོས་དཀའ་ཁག་ཆེ་བའི་དོན་གནད་འགར་བགྲོ་གླེང་
བྱེད་སྐབས་སི་ཁཱོ་ལར་གྱིས་ཅི་ཞིག་ལ་བསམ་གཞིགས་བྱེད་པའི་ཚུལ་གྱིས་ནན་སྐུལ་ཆེ་
བའི་མཇུག་མ་གང་སར་གཡུག་བཞིན་ཕར་འགྲོ་ཚུར་འོང་བྱེད་ཀྱི་ཡོད་ལ། དུད་འགྲོ་
གཞན་པ་ཚོས་ཁོ་པར་ཚོན་མདོག་ནག་པོ་དཀར་པོར་བསྒྱུར་ཐུབ་པའི་ནུས་པ་ཡོད་ལུགས
ཀྱང་བརྗོད་ཀྱི་ཡོད། རྣམ་དཔྱོད་ཀྱི་རྩལ་ལག་རྒྱས་པའི་ཕག་པ་གསུམ་པོ་དེས་མཱ་ཇོ་
ཡིས་སློབ་སྟོན་རྣམས་ཆ་ལག་ཚང་པའི་ལྟ་གྲུབ་ཀྱི་སྒྲོམ་གཞི་ཞིག་ཏུ་བསྐྲན་ཏེ་ལྟ་གྲུབ་དེའི་
མིང་ལ་དུད་འགྲོའི་སྤྱོད་ཚུལ་ཞེས་བཏགས། ཕག་པ་རྣམས་ཀྱིས་དུས་ཡུན་བདུན་
ཕྲག་གཅིག་ཙམ་རིང་ཕྱུགས་བདག་སྐུ་ཞབས་ཇཱོན་སི་ཉལ་བའི་དུས་ནམ་ཡིན་དང་བསྟུན་ནས
གསང་བའི་ཚོགས་འདུ་ཚོགས་ཏེ་དུད་འགྲོའི་སྤྱོད་ཚུལ་གྱི་ལྟ་གྲུབ་རྣམས་དུད་འགྲོ་གཞན་
ལ་འགྲེལ་བརྗོད་བྱས་པས་ཐོག་མའི་ཆར་ལེགས་ཉེས་བླངས་དོར་འབྱེད་པའི་རྣམ་དཔྱོད་
མེད་པའི་དུད་འགྲོ་འགས་སྐུ་ཞབས་ཇཱོན་སི་རང་ཉིད་ཀྱི་སྦྱིན་བདག་ལ་ངོས་འཛིན་གྱིས་ཁོ་
ལ་གུས་བཀུར་བྱེད་དགོས་ལུགས་གླེང་བ་མ་ཟད་ཐ་ན་ཕྱུགས་བདག་ཇཱོན་སི་ཡིས་ཁོ་ཚོ་
གསོ་བཞིན་ཡོད་ལུགས་དང༌། གལ་ཏེ་ཁོང་མེད་པར་གྱུར་ཚེ་ཁོ་ཚོ་ལྟོགས་ཤི་ཐེབས་
ལུགས་སོགས་འུ་ཐུག་ཐབས་ཟད་དང་བླུན་རྟགས་ཆེ་བའི་རྟགས་མཚན་མངོན་སུམ་དུ་
བསྟན་པས་དུད་འགྲོའི་རྩ་དོན་དེར་དོ་ཁུར་མེད་པའི་དཀའ་ངལ་འཕྲད་ཡོད། དེར་
འདུས་དུད་འགྲོ་འགའ་ཤས་ཀྱིས་མིག་རྒྱང་ཐུང་པའི་སྒོ་ནས་ཁོ་ཚོ་ཤི་རྗེས་ཡངས་པའི་འཇིག་
རྟེན་གྱི་སྟེང་འདིར་གནས་ཚུལ་ལེགས་ཉེས་ཅི་རིགས་བྱུང་ཡང་ཁོ་ཚོར་དོ་ཁུར་བྱ་དགོས་
མེད་ལུགས་བརྗོད་པ་མ་ཟད་ཐ་ན་དུད་འགྲོ་ཚོས་བཅངས་བཞིན་པའི་སྡེ་གཟར་གྱི་དམིགས་
ཡུལ་བསྒྲུབ་རྒྱུ་དེའི་ཆེད་དུ་དཀའ་སྤྱད་འབད་བརྩོན་བྱ་དགོས་དོན་མེད་ལུགས་སོགས་
གཞི་བརྟེན་མེད་པའི་བསམ་འཆར་མང་པོ་བཏོན་པས་རྣམ་རིག་བཀྲ་བའི་ཕག་པ་རྣམས་
ཀྱིས་དུད་འགྲོ་དེ་དག་གི་བསམ་ཚུལ་དེ་དུད་འགྲོའི་སྤྱོད་ཚུལ་གྱི་ལྟ་གྲུབ་ཀྱི་རྩ་དོན་དང་
འགལ་ལུགས་ར་སྤྲོད་བྱེད་རྒྱུར་དཀའ་ཁག་མི་ཉུང་བ་ཞིག་འཕྲད། བླུན་རྟགས་ཆེ་
བའི་ལྟ་ཚུལ་དེ་དག་གི་ཁྲོད་ནས་ཆེས་འུ་ཐུག་པའི་དྲི་གཞི་ཞིག་ནི་རྟ་རྒོད་མ་མཱ་ལི་ཡིས
བཏོན་པའི་དྲི་བ་དེ་ཡིན། དེ་ཡང་ཁོ་མོས་ཕག་པ་ཚོར་གལ་ཏེ་དུད་འགྲོ་ཚོས་བཅངས་
པའི་དམིགས་ཡུལ་མངོན་དུ་གྱུར་ཚེ་གཞིས་ཀ་དེར་ཁོ་མོར་མུ་མཐུད་ཀ་ར་ལོངས་སུ་སྤྱོད་
ཞེན་ཆེ་ཆེར་འཛིན་པའི་སྤྱི་བཙུག་གི་དར་ཆིངས་དེ་ནི་དྲན་གཡོག་གི་རྟགས་མཚན་ཞིག་
ཡིན་པས་ཁྱེད་ཀྱི་རང་དབང་གི་དར་ཆིངས་རིན་ཐང་ཆེ་བ་ཡོད་པ་ཤེས་ཀྱི་མི་འདུག་
གམ་”ཞེས་གནད་ལ་འཁེལ་བའི་སྒོ་ནས་ལན་འདེབས་བྱས་པར་ཁོ་མོས་གསལ་རྟོགས་
ཐུབ་ལ་མ་ཐུབ་ཀྱིས་སྒོ་ནས་མོས་མཐུན་བྱས། གཞན་ཡང་རྣམ་རིག་བཀྲ་བའི་ཕག་
པ་ཚོར་དཀའ་ཁག་གཞན་ཞིག་འཕྲད་པ་ནི་ཕྱི་ཚུལ་ཞི་དུལ་ལྡན་པའི་བྱ་རོག་མཱོ་སི་ཡིས་གཞན་
མགོ་བསྐོར་བའི་རྗུན་ཚིག་ལ་རྒོལ་ལན་སློག་རྒྱུ་དེ་ཡིན། ཕྱུགས་བདག་སྐུ་ཞབས་
ཇཱོན་སི་ཡིས་དམིགས་བསལ་གཅེས་སྤྲས་བྱ་ཡུལ་བྱ་རོག་མཱོ་སི་ནི་གསང་མྱུལ་བ་ཞིག་
ཡིན་པ་མ་ཟད་ཁོ་ནི་རྣམ་རིག་བཀྲ་བའི་སྨྲ་བ་པོ་ཞིག་ཀྱང་ཡིན། ཁོས་རང་འཁྲིས་ལས་
ཀར་འབད་པས་མི་འཇུག་པར་དུད་འགྲོ་རྣམས་མི་ཡུལ་གྱི་འཇིག་རྟེན་ནས་བྲལ་མཚམས་
སུ་ཁོ་ཚོ་འགྲོ་ཡུལ་ལྐོག་གྱུར་གྱི་ས་ཆ་ཤུ་གྷར་ཁཱན་དྲི་རི་བོ་ཞེས་པ་ཞིག་ཡོད་པ་རང་གི་མིག་
གིས་རིགས་ཚུལ་བརྗོད་པ་མ་ཟད་ས་ཆ་དེ་ནི་བར་སྣང་སྟེང་སྤྲིན་པ་དང་ཅུང་བར་ཐག་ཉེ་
བར་གནས་ཡོད་ཚུལ་དང་ཡུལ་དེར་བདུན་ཕྲག་ཚང་མ་ངལ་གསོ་དང་ལོ་འཁོར་མོ་རྣམས་
སྔོ་ལྗང་སྤང་རྩྭ་རྒྱས་པའི་ནམ་དུས་ཡིན་པ། ཀ་ར་རྡོག་པོ་དང་སོ་མ་ར་ཛའི་འབའ་ཆ་
རྣམས་ཕྲ་ཤིང་སྟེང་སྐྱེས་ཚུལ་སོགས་གཞི་མེད་ལྷ་སྒྲང་ཁོ་ན་ཤོད་ཀྱི་ཡོད་སྟབས་དུད་འགྲོ་
གཞན་རྣམས་ཁོ་པའི་སྤྱོད་ཚུལ་ལ་ཞེན་པ་ལོག་ཡོད། འོན་ཀྱང་དུད་འགྲོ་འགས་ཁོ་
པས་བཤད་པའི་ཤུ་གྷར་ཁཱན་དྲི་རི་བོ་ཞེས་པ་དེ་དོན་དམ་དུ་ཡོད་པར་ཡིད་ཆེས་བྱེད་ཀྱི་ཡོད་
པས་ཕག་པ་ཚོས་ཁོ་ཚོར་རི་བོ་དེ་འདྲ་ཞིག་མེད་ལུགས་བརྗོད་དགོས་ཀྱི་ཡོད། ཕག་
པ་ཚོའི་སློབ་སྟོན་ལ་ལྷག་བསམ་རྣམ་དག་གི་སྒོ་ནས་ཤར་སྐྱོད་བྱེད་མཁན་ནི་ཤིང་རྟ་འཁོར་
ལོ་འདྲུད་མཁན་རྟ་བོ་བྷོག་སར་དང་ཁཱ་ལོ་ཝར་གཉིས་ཡིན། ཁོང་གཉིས་ལ་བདེན་
རྫུན་རྣམ་པར་འབྱེད་པའི་རྣམ་རིག་མེད་ཀྱང་ཁོ་གཉིས་ཀྱིས་ཕག་པ་རྣམས་རང་ཉིད་ཀྱི་དགེ་
རྒན་དུ་ངོས་འཛིན་བྱས་ཏེ་ཁོ་ཚོས་སློབ་སྟོན་ཅི་འདྲ་ཞིག་བྱས་ཀྱང་དང་ལེན་བྱེད་པ་མ་ཟད།
དུད་འགྲོ་བྱིངས་རྣམས་ལའང་རྩོད་པ་དེ་ཙམ་རྒྱག་མི་དགོས་པའི་སྒོ་ནས་ཁོ་ཚོའི་ལྟ་གྲུབ་
དར་སྤེལ་གཏོང་གང་ཐུབ་བྱེད་ཀྱི་ཡོད། ཁོང་གཉིས་ལྷས་རའི་ནང་གི་དུད་འགྲོའི་
གསང་བའི་ཚོགས་འདུར་ནམ་ཡང་ཆད་མྱོང་མེད་པ་མ་ཟད་རྟག་ཏུ་ཚོགས་འདུ་མཇུག་
བསྡུའི་གླུ་གཞས་༼ དབྱིན་ཡུལ་གྱི་དུད་འགྲོ་༽ ཞེས་པ་དེའི་གཙོ་སྐྱོང་པའང་བྱེད་ཀྱི་ཡོད།
དུད་འགྲོ་ཚོས་རིང་ནས་ཡིད་ལ་བཅངས་པའི་སྡེ་གཟར་གྱི་ལས་འགུལ་དེ་སྔོན་དཔགས་
བྱས་པ་ལས་ལྡབ་འགྱུར་གྱི་མངོན་འགྱུར་ཆེ་བ་བྱུང་ཡོད། དེ་སྔོན་ཕྱུགས་བདག་སྐུ་
ཞབས་ཇཱོན་སི་ཀླད་རྙིང་མཁྲེགས་བཟུང་ཅན་གྱི་སྦྱིན་བདག་ཅིག་ཡིན་ཀྱང་དེང་གི་ཆར་ཁོང་
དཀའ་ཚེགས་ཆེ་བའི་གནས་སུ་ལྷུང་སྟེ་ཅི་བྱ་ལྟོས་བྲལ་གྱི་གནས་སུ་གྱར་ཡོད། ལྷག་
པར་དུ་ཁོང་ཁྲིམས་ཁང་ལ་གྱོད་གཏུགས་བྱེད་དགོས་པའི་རྐྱེན་གྱིས་དངུལ་དངོས་མི་ཉུང་
བ་ཞིག་མི་འདོད་བཞིན་དུ་སྤྲོད་དགོས་བྱུང་སྟབས་ཁོང་གི་རང་འདོད་མཁྲེགས་བཟུང་བྱེད་
པའི་དཔའ་ཞུམ་པས་རྟག་ཏུ་ཆང་རག་ལ་བག་མེད་ལོངས་སུ་སྤྱད་ནས་དུས་ཡུན་ཉིན་མང་
པོར་ཐབ་ཚང་ནང་གི་རྐུབ་སྟེགས་སྟེང་སོས་དལ་དུ་བསྡད་དེ་ཚགས་པར་ཀློག་པ་དང་། ཆང་
རག་འཐུང་བ་མ་ཟད་སྐབས་རེ་བྱ་རོག་མཱོ་སི་ལ་ཨ་རག་གིས་རློན་པར་གྱུར་པའི་བག་ལེབ་
ཀྱི་ཕྱི་ལྤགས་སྦྱིན་བཞིན་ཉི་མ་གང་འཁྱོལ་བྱས་ཏེ་སྡོད་ཀྱི་ཡོད། དེའི་ཁར་ཁོང་གི་
འཁོར་གཡོག་རྣམས་ལས་མེད་ལྷག་བསམ་གྱིས་ཕོངས་པར་གྱུར་བ་དང་། སྙེ་མའི་
ཁུར་གྱིས་དུད་པའི་ཞིང་རྣམས་འབྲས་མེད་རྩྭ་ངན་གྱིས་འགྲིབ་པ། ཁང་པར་ཐོག་ཡོལ་
མེད་པ། སྣ་ཚོགས་མེ་ཏོག་གིས་མཛེས་པར་སྤུད་པའི་ཤིང་ཕྲན་ར་བ་དག་བདག
མེད་ལྷོད་གཡེངས་སུ་བསྐྱུར་བ་དང་། ལས་ཀྱིས་ངལ་བས་དུབ་པའི་དུད་འགྲོ་རྣམས་
ལ་ཟ་ཆས་མ་སྦྱིན་པར་ལྟོགས་གྲིར་འཇོག་པ་སོགས་འབྱོར་ཕྱུག་ལྡན་པའི་ཕྱུགས་བདག་
ཇཱོན་སི་ཡི་གཞིས་ཀ་དེ་བཞིན་སྣུམ་ཟད་ཀྱི་མར་མེ་བཞིན་གུད་པའི་གནས་སུ་ཕྱོགས་ལ་ཉེ།
ནམ་ཟླ་བདུན་པ་ཤར་བ་དང་སྔོ་ལྗང་གཡུ་ལོ་རྒྱས་པའི་རྩ་སྐྱ་རྣམས་རྔ་བའི་དུས་སུ་བབ། ཕྱི་
ཟླ་དྲུག་པའི་ཚེས་ཉེར་བཞི་རེས་གཟའ་སྤེན་པའི་ཉིན་སྐུ་ཞབས་ཇཱོན་སི་ཝི་ལཱིང་ཀྲོན་ཞེས་པའི་
ཡུལ་གྲུར་ཕྱིན་ཏེ་ཡུལ་གྲུ་དེའི་ནང་ཡོད་པའི་“སེང་གེ་དམར་པོ་”ཞེས་པའི་ཆང་ཁང་ནང་
ཆང་རག་ལ་བག་མེད་ལོངས་སུ་སྤྱད་རྐྱེན་སང་ཉིན་རེས་གཟའ་ཉི་མའི་ཉིན་གུང་བར་རང་
ཁྱིམ་དུ་ལོག་མ་ཐུབ་པས་ཁོང་གི་གཡོག་འཁོར་ཚོས་ཞོགས་པ་སྔ་པོར་བ་རྣམས་ཀྱི་འོ་མ་
བཞོས་པ་མ་ཟད་དུད་འགྲོ་གཞན་ལ་ཞོགས་ཟས་མ་སྦྱིན་པར་རི་བོང་རྔོན་པར་ཕྱིན་པ་རེད།
སྐུ་ཞབས་ཇཱོན་སི་སང་ཉིན་ཞོགས་པར་རང་ཁྱིམ་དུ་འབྱོར་མ་ཐག་“འཛམ་གླིང་གསར་
འགྱུར་”ཞེསཔའི་དཔེ་དེབ་གདོང་པར་བཀབ་སྟེ་མགྲོན་གཉེར་ཁང་གི་སྦོལ་གདན་སྟེང་གཉིད་
ལ་ཡུར་བས་རྟ་བདུན་བདག་པོ་ས་འཛིན་གྱི་ཕག་དུ་བསྐྱོད་ཟིན་ཀྱང་ད་དུང་ཡང་དུད་འགྲོ་
ཚོར་གསོ་སྐྱོང་བྱེད་མཁན་མ་བྱུང་བས་ལྟོགས་གྲིར་ལུས་པ་རེད། མིའི་རིགས་ཀྱི་
དུད་འགྲོ་ཚོར་བསམ་ཤེས་ཏིལ་འབྲུ་ཙམ་ཡང་མི་བྱེད་པའི་བྱ་སྤྱོད་དེས་མཐར་དུད་འགྲོ་རྣམས་
ལམ་པ་གཅིག་གི་ཐོག་ཏུ་མི་སྐྱོད་མཐུ་མེད་དུ་གྱུར་ཏེ་ཤ་ཤེད་རྒྱས་པའི་བ་ཕྱུགས་ཤིག་གིས་
རྣོ་ངར་ཆེ་བའི་ར་ཅོ་གཉིས་པོས་མཛོད་ཁང་གི་སྒོ་ལ་བརྡུངས་པས་སྒོ་དེ་ཧྲུག་ཆག་ཏུ་སོང་
བ་དང་བསྟུན་དུད་འགྲོ་གཞན་རྣམས་ཀྱིས་འབད་པས་མཛོད་ཁང་ནང་ནས་བཟའ་བཅའ་
མང་པོ་སྔོག་འདོན་བྱས་པ་རེད། སྐུ་ཞབས་ཇཱོན་སི་གཉིད་སད་ནས་ཡུད་ཙམ་རྗེས་སུ་
རང་ཉིད་ཀྱི་འཁོར་གཡོག་བཞི་པོའི་མཉམ་ཏུ་ལག་ལ་ལྕག་ཚན་ཐོགས་ཏེ་མཛོད་ཁང་ནང་
འཛུལ་མ་ཐག་དུད་འགྲོ་རྣམས་ལ་ལྕག་གིས་བྲབ་འགོ་བརྩམས། ལྟོགས་པས་མནར་
བའི་དུད་འགྲོ་རྣམས་བཟོད་དཀའ་བའི་མནར་གཅོད་དེའི་འོག་ཚང་མ་མ་གྲོས་གཅིག་མཐུན་
གྱིས་སྐུ་ཞབས་ཇཱོན་སི་འཁོར་གཡོག་དང་བཅས་པར་རྒོལ་ལན་སློག་པར་བརྩམས་པས་
དུད་འགྲོ་དེ་དག་སྐྱེ་བོ་སུ་ཞིག་གིས་ཀྱང་སྟངས་འཛིན་བྱེད་མི་ཐུབ་པའི་གནས་སུ་གྱར། མི་
དེ་དག་ལ་མཚོན་ན་དེ་སྔོན་རང་གིས་གདུག་རྩུབ་དང་མནར་གཅོད་ཅི་འདོད་དུ་བཏང་མྱོངས་
པའི་དུད་འགྲོ་དེ་དག་གིས་བྱ་སྤྱོད་དང་གློ་བུར་གྱི་འོས་ལངས་དེ་འདྲ་བ་ཞིག་དེ་སྔོན་མཐོང་
མྱོང་མེད་སྟབས་འཇིགས་སྐྲག་སྐྱེས་ཏེ་ལུས་ཀྱི་བ་སྤུ་ཡང་གཟེངས་པས་དུད་འགྲོ་དེ་དག་
ལ་འཐབ་མ་ནུས་པར་སྐར་མ་ལྔ་ཙམ་གྱི་ནང་ཤིང་རྟ་འཁོར་ལོའི་རྗེས་བསྙེགས་ཏེ་ལམ་ཆེན་
དུ་བྲོས་ཕྱིན་པ་དང་དུད་འགྲོ་ཚོས་རྒྱལ་ཁའི་ངང་རྗེས་འདེད་བཏང་། ཕྱུགས་བདག་
གནས་མོ་ཇཱོན་སི་ཡིས་རང་ཉིད་ཀྱི་ཉལ་ཁང་གི་སྒེའུ་ཁུང་ནས་བལྟ་སྐབས་རྐྱེན་ངན་ཅི་འདྲ་
འབྱུང་བཞིན་ཡོད་པ་རྣམས་ཁོ་མོའི་འདྲེན་བྱེད་ཀྱི་ཡུལ་དུ་ལྷམ་མེར་འཆར་པས་མགྱོགས་
པོར་སྒྱེ་ཁུག་ཅིག་གི་ནང་རང་ཉིད་ཀྱི་བདག་དངོས་འགའ་བླུགས་ཏེ་སྟབས་བདེའི་ལམ་ཆུང་
དེ་བརྒྱུད་བྲོས་བྱོལ་དུ་ཕྱིན་པ་དང༌། བྱ་རོག་མོ་གྷོ་ཡང་བྱ་གདང་ནས་བབ་སྟེ་སྐད་
ངན་སྒྲོག་བཞིན་ཁོ་མོའི་རྗེས་སུ་བསྙེགས། དེ་དང་དུས་མཚུངས་སུ་དུད་འགྲོ་རྣམས་
ཀྱིས་ཕྱུགས་བདག་སྐུ་ཞབས་ཇཱོན་སི་འཁོར་གཡོག་རྣམས་ཡངས་ཤིང་རྒྱ་ཆེ་བའི་ལམ་སྟེང་
དུ་རྗེས་འདེད་བཏང་སྟེ་རྒྱལ་སྒོ་དམ་པོར་བརྒྱབ། རྨི་ལམ་དང་གཉིས་སུ་མེད་པའི
གློ་བུར་གྱི་དོན་རྐྱེན་དེ་དུད་འགྲོ་རང་ཉིད་ཀྱིས་ཀྱང་གསལ་པོར་མ་རྟོགས་གོང་ཁོ་ཚོས་རིང་
ནས་བཅངས་པའི་དམིགས་འདུན་སྡེ་གཟར་གྱི་ལས་འགུལ་དེ་རྒྱལ་ཁའི་ངང་ལེགས་
གྲུབ་བྱུང་སྟེ་སྐུ་ཞབས་ཇཱོན་སི་གཞིས་ཀ་དེ་ནས་གནས་དབྱུང་བཏང་སྟེ་མཱི་ནོར་གཞིས་ཀ་
ཁོ་ཚོའི་བདག་དབང་དུ་གྱུར་བས་ཡུད་ཙམ་རིང་ཁོ་ཚོ་རྣམས་རང་ཉིད་ཀྱི་རྒྱལ་ཁའི་གྲུབ་འབྲས
དེར་ཡིད་མི་ཆེས་པ་ལྟ་བུའི་གནས་སུ་གྱར། གཞིས་ཀ་དེ་དུད་འགྲོ་རྣམས་ཀྱི་བདག་
དབང་དུ་གྱུར་རྗེས་ཁོ་ཚོས་གཞིས་ཁང་མཐའ་འཁོར་དུ་གདུག་རྩུབ་ཅན་གྱི་མི་ངན་འགའ་
གབ་མིན་རྟོག་ཞིབ་བྱེད་པར་གང་སར་རྒྱུགས་པ་དང་དེ་རྗེས་གཞིས་ཀའི་ཕྱུགས་བདག་སྐུ་
ཞབས་ཇཱོན་སི་ཡི་ཞེ་ལོག་པའི་རྒྱུ་ནོར་རྣམས་དམིགས་མེད་དུ་བཟོ་བར་བསྐྱོད། ཁོ་
ཚོས་རྟ་རའི་འཁྲིས་ཀྱི་རྟ་ཆས་བླུགས་པའི་ཁང་པ་དེ་གཏོར་སྐྱོན་བཏང་པ་མ་ཟད་སྲབ་ཁ་
དང་། སྣ་ལུང་། ཁྱི་འདོགས་ལྕགས་ཐག་དང་སྐུ་ཞབས་ཇཱོ ན་སི་ཡི་ཕག་དང་ལུག་
ཕྲུག་རྣམས་བྱ་གཅོད་བྱེད་འཇིགས་ཡེར་བའི་གྲི་རྣམས་ཁྲོན་པའི་ནང་དུ་བསྐྱུར་བ་དང་། སྲབ་
དང་མཐུར་མགོ རྟའི་མིག་ཡོལ། ཆག་ཁུག ལྕག་ཚན་ལ་སོགས་པ་རྣམས་
མེ་ལྕེ་ལྷམ་ལྷམ་དུ་འབར་བའི་ཁྱམས་རའི་ནང་གི་སྙིགས་རོའི་ཁྲོད་འཕངས་པས་དུད་འགྲོ་
རྣམས་དགའ་བདེར་གནས་པ་མ་ཟད་ལྷག་པར་དུ་དེ་སྔོན་ཁོ་ཚོའི་ལུས་ལ་ཚ་ཟུག་ཚད་མེད་
སྦྱིན་མྱོང་པའི་ལྕག་ཚན་དེ་མེ་ཕུང་ཁྲོད་ཐལ་བར་གྱུར་བ་མཐོང་པའི་ཚེ་དུད་འགྲོ་རྣམས་དགའ་
སྤྲོས་རབ་ཏུ་མྱོས། རྣམ་དཔྱོད་རྩལ་གྱིས་ཕྱུག་པའི་ཕག་རྒོད་སཱི་ནོ་བྷོ་ཡིས་ཀྱང་ཚོང་
འདུས་ལྟད་མོར་རྟའི་ཟེ་བ་དང་མཇུག་མར་མཛེས་རྒྱན་སྤྲོད་ཆེད་ཀྱི་དར་ཆིངས་དེ་ཡང་མེ་
ཕུང་ཁྲོད་འཕེན་བཞིན་དུ་བཤད་པར་“དར་ཆིངས་འདི་དག་མི་རྣམས་ཀྱིས་བཀླུབས་པར་ངོས་
འཛིན་བྱས་ཏེ་དུད་འགྲོ་ཚོས་གྱོན་པ་འདི་རིགས་དང་བྲལ་ཏེ་གཅེར་བུར་འགྲོ་དགོས་”ཞེས་
བཤད་མ་ཐག་ལྷག་བསམ་དཀར་བའི་བྷོག་སར་གྱིས་དབྱར་ཁ་རང་གི་རྣ་ཅོག་སྟེང་བབ་པའི་
སྦྲང་བུ་དཀྲོག་བྱེད་དུ་གྱོན་པའི་སོག་མའི་ཞྭ་མོ་མ་གཏོགས་དེ་མིན་གཞན་ལྷག་མ་རྣམས་
དུ་བ་ལྷོག་ལྷོག་ཏུ་འཕྱུར་བཞིན་པའི་མེ་དོང་ནང་བསྐྱུར། དུད་འགྲོ་ཚོས་གདུག་རྩུབ
ཅན་གྱི་ཕྱུགས་བདག་ཇཱོན་སི་ཡི་བྱ་སྤྱོད་ངན་པའི་ཤུལ་ལུས་ཅ་དངོས་རྣམས་ཐལ་བའི་ཕུང་
པོར་བཏང་རྗེས་རྣམ་རིག་བཀྲ་བའི་ཕག་རྒོད་ནེ་བྷོ་ལན་གྱིས་སྣེ་ཁྲིད་དེ་ཁོང་རྣམས་མཛོད་
ཁང་དུ་བསྐྱོད་པ་མ་ཟད་དུད་འགྲོ་རེར་ཟ་འབྲུ་རྣམ་ཀུན་ལས་ལྡབ་གཅིག་གི་མང་བ་མཁོ་
སྤྲོད་བྱས་པ་དང་། ཁྱི་རེར་བག་མངར་གཉིས་རེ་སྤྲད་པས་ཁོ་ཚོས༼དབྱིན་ཡུལ་གྱི་
དུད་འགྲོ་༽ ཞེསཔའི་རྣ་བའི་བུ་རམ་དུ་གྱུར་བའི་གླུ་གཞས་དེ་མགོ་མཇུག་བར་ཐེངས་གསུམ་
ཙམ་བསྟུད་མར་བཏང་རྗེས་རྣམ་ཀུན་རྨི་ལམ་གྱི་འཇིག་རྟེན་ལ་བདེ་བར་རོལ་མྱོང་མེད་ཀྱང
ཉིན་དེར་ལྷིང་འཇགས་ངང་སྐྱིད་པའི་གཉིད་ལ་ཡུར། ཡིན་ན་ཡང་ཞོགས་པ་དེར་ཁོང་
རྣམས་རྣམ་ཀུན་ལྟར་གཉིད་ལས་སད་པས་ཡིད་ཀྱི་མེ་ལོང་ངོགས་སུ་འདས་ཟིན་པའི་དོན་
རྐྱེན་ཞིག་ལ་ཕྱིར་དྲན་བྱེད་བཞིན་རྩྭ་ཐང་གི་སྟེང་དུ་བསྐྱོད། ཡངས་ཤིང་རྒྱ་ཆེ་བའི་རྩྭ་
ཐང་དེའི་གཤམ་འོག་ཏུ་མཛེས་སྡུག་ཡིད་གར་འོང་པའི་གཞས་ཀ་དེའི་ཡུལ་ལྗོངས་རྣམས་
ལྷམ་མེར་མངོན་ཐུབ་པའི་རི་འབུར་ཞིག་ཡོད་པས་ཁོང་རྣམས་དེའི་སྟེང་དུ་བསྐྱོད་དེ་དཀར་
གསལ་ཞོགས་པའི་སྐྱ་རེངས་འོད་སྣང་ལ་བརྟེན་ནས་མཐའ་འཁོར་གྱི་ཡུལ་ལྗོངས་ལ་ལོངས་
སུ་སྤྱད་པས་རང་ཉིད་ཀྱི་འདྲེན་བྱེད་ཡུལ་དུ་སྣང་བ་རྣམས་ཡོད་ཚད་རང་ཉིད་ལ་བདག་པར་
བསམ་པའི་དགའ་བདེས་མྱོས་ཏེ་ས་མཆོང་གནམ་མཆོང་བྱེད་པ་དང༌། རྩྭ་ཡི་ཟིལ་
པའི་སྟེང་སྒྲེ་ལོག་རྒྱག་པ། རོ་བཅུད་ལྡན་པའི་དབྱར་དུས་ཀྱི་སྔོ་ལྗང་རྩྭ་རིགས་ཟ་བ།
ས་རྡོག་ནམ་མཁར་གཏོར་ཏེ་ས་འོག་གི་དྲི་བསུང་རྣམས་སྣོམ་པ་སོགས་བརྗོད་ཀྱི་མི་ལང་
པའི་དགའ་ཚོར་གྱིས་རྣམ་པས་འཁེངས། དེ་ནས་དུད་འགྲོ་ཚོས་ཡངས་ཤིང་རྒྱ་ཆེ་
བའི་ཞིང་ས་དང་། རྩི་ཤིང་། སྣ་ཚོགས་མེ་ཏོག་བཀྲ་བའི་ཤིང་ཕྲན། དྭངས་ཤིང་
གཙང་པའི་རྫིང་བུ་དང་ནགས་ཚལ་ལ་སོགས་པ་རྣམས་ལ་དེ་སྔོན་རང་ཉིད་ཀྱིས་རིག་མྱོང་
མེད་པ་ལྟར་བརྗོད་ཀྱི་མི་ལང་པའི་ཡིད་སྨོན་གྱི་སྒོ་ནས་རྟོག་ཞིབ་བྱས་པས་ཡུལ་ལྗོངས་
དེ་དག་གི་མཛེས་ཆོས་རྣམས་རང་ཡིད་རང་ལ་མི་ཆེས་པ་ལྟ་བུ་སྣང། ཡུད་ཙམ་རྗེས་
སུ་དུད་འགྲོ་རྣམས་རང་ལ་བདག་པའི་ཁང་བཟང་ཞིག་གི་འཁྲིས་སུ་ཕྱིན་ཀྱང་ཅི་ཞིག་ལ་སྐྲག་
པའི་དབང་གིས་ཁང་པ་དེའི་ནང་འཛུལ་མ་ནུས་པར་ཚང་མ་ཁུ་སིམ་པོར་ཁང་པའི་ཕྱི་ལོགས་
སུ་བསྡད། གང་ལྟར་ཡང་ཡུད་ཙམ་རྗེས་རྣམ་དཔྱོད་ཀྱི་གོ་ལག་རྫོགས་པའི་ཕག་
རྒོད་སི་ནོ་བྷོལ་དང་ནེ་བྷོ་ལན་གཉིས་ཀྱིས་རྣམ་རིག་ལ་བརྟེན་ནས་ཁང་པ་དེའི་སྒོ་མོ་ཕྱེས་
པས་དུད་འགྲོ་རྣམས་བརྟན་ལྷིང་ངང་གཅིག་མཇུག་གཉིས་མཐུད་ཀྱིས་ཁང་པའི་ནང་འཛུལ་
མ་ཐག་ཕན་ཚུན་སྐད་ཆ་ཤབ་ཤུབ་ཙམ་ལས་སྨྲ་མ་ཕོད་པར་ཁང་པའི་ཁང་མིག་རེ་རེ་བཞིན་
རྟོག་ཞིབ་བྱས་པ་མ་ཟད་ལྷག་པར་དུ་ཁོ་ཚོའི་བློ་ཡུལ་དུ་ཤོང་དཀའ་བའི་རྒྱས་སྤྲོས་ཆེ་བའི་
བྱ་སྒྲོ་ལས་བཟོས་པའི་ཉལ་གདན་དང་། ཤེལ་སྒོ་ལྟ་བུ་ལས་བཟོས་པའི་འབོལ་གདན།
སྦུ་རུ་སཱལ་ཡུལ་གྲུའི་ས་གདན། མགྲོན་པོར་སྣེ་ལེན་བྱ་ཡུལ་གྱི་ཁང་པའི་བང་ཁྲིའི་
སྟེང་གི་དབྱིན་ཡུལ་གྱི་རྒྱ་མོ་ཝཱིག་ཀྲོ་རི་ཡ་ཡི་རྡོ་བརྐོས་གཟུགས་བརྙན་ལ་སོགས་པ་ཁོ་
ཚོའི་ཁྲ་ཆུང་མིག་ལམ་དུ་མངོན་དུས་ཧ་ལས་ཧོན་ཐོར་གྱི་སྒོ་ནས་ལྟ་བཞིན་བསྡད། དུད་
འགྲོ་དེ་དག་རྒྱུ་དངོས་བྱུར་བུར་གཏམས་པའི་ཁང་བཟང་ནས་ཐོན་ཏེ་ཐིམ་སྐས་སྟེང་བབ་
འགྲོ་སྐབས་མཱོ་ལི་མེད་པ་ཤེས་རྟོགས་བྱུང་པས་སླར་ཡང་ཁང་པ་དེའི་ནང་ཁོ་མོ་འཚོལ་
བར་མི་སྐྲོད་མཐུ་མེད་གྱུར། ཁོ་ཚོ་ནང་ལ་ཡར་ཕྱིན་ཏེ་མཱོ་ལི་འཚོལ་བར་བསྐྱོད་
སྐབས་ཁོ་མོ་ཉལ་ཁང་ལེགས་ཤོས་ནང་སྐུ་ཞབས་ཇཱོན་སི་ཡིས་ཅོག་ཙེའི་སྟེང་བཞག་ཡོད་
པའི་དར་ཆིངས་དེ་ཁོ་མོ་རང་ཉིད་ཀྱི་ཕྲག་ཐོག་ཏུ་གྱོན་ཏེ་དྭངས་གཙང་མེ་ལོང་གི་མདུན་དུ་
ཤིན་ཏུ་བླུན་རྟགས་ཆེ་བའི་རང་མཚང་རྗེན་པར་བཏོན་བཞིན་རང་ཉིད་ཀྱིས་དར་ཆིངས་གྱོན་
པའི་ཕྱིའི་རྣམ་པ་དེར་ཡིད་སྨོན་བྱེད་བཞིན་ཡོད་པས་དུད་འགྲོ་གཞན་ཚོས་ཁོ་མོར་སྐྱོན་
བརྗོད་ནན་པོ་ཞིག་བྱས་ཏེ་ཕྱི་ལོགས་སུ་བསྐྱོད། དུད་འགྲོ་དེ་དག་གིས་སྐུ་ཞབས་
ཇཱོན་སི་ཡི་ཐབ་ཚང་ནང་བཀལ་ཡོད་པའི་ཤ་སྐམ་ཞིག་ཡོད་པ་དེ་ས་དོང་ནང་སྦ་རྒྱུར་འཁྱེར་
བ་དང༌། སྣོད་ཆས་ཁྲུས་ཁང་ནང་བཞག་པའི་ཨ་རག་(བྷི་འར་)བླུག་སྣོད་རྣམས་ཤིན་
ཏུ་མཁྲེགས་པའི་རྟ་རྒོད་བྷོག་སར་གྱིས་རྨིག་པས་ཧྲུག་ཆག་ཏུ་བཏང་བ་ལས་དེ་མིན་ཁང་
བཟང་དེའི་བཅའ་དངོས་གཅིག་ལའང་དོ་ཕོག་མ་བཏང་པར་དུད་འགྲོ་ཚང་མ་སྤྱི་མོས་ཐོག་
ཕྱིས་འབྱུང་དུད་འགྲོ་གཅིག་ཀྱང་ཁང་པ་དེའི་ནང་དུ་མ་བསྡད་པར་ཁང་པ་དེ་འགྲེམ་སྟོན་
ཁང་ལ་བསྒྱུར་རྒྱུའི་གྲོས་འཆམ་བྱུང་སྟེ་ཞོགས་ཟས་བཟའ་བར་བསྐྱོད། ཡུད་ཙམ་
རྗེས་སུ་རྣམ་རིག་བཀྲ་བའི་ཕག་རྒོད་སཱི་ནོ་བྷོ་དང་ནེ་བྷོ་ལན་གཉིས་ཀྱིས་སླར་ཡང་དུད་འགྲོ་
རྣམས་སྐོང་ཚོགས་བྱས་ཏེ་སཱི་ནོ་བྷོ་ཡིས་བརྗོད་དོན་བློ་མཐུན་ཚོ་ད་ལྟ་ཆུ་ཚོད་དྲུག་དང་
ཕྱེད་ཀ་ཡིན་པས་ང་ཚོར་ད་དུང་ཡང་དུས་ཚོད་རིང་པོ་ལྷག་ཡོད། དེར་བརྟེན་དེ་རིང་
ང་ཚོས་རྩྭ་སྐྱ་རྣམས་བརྔ་རྒྱུའི་འགོ་འཛུགས་བྱ་རྒྱུ་ཡིན། འོན་ཀྱང་ལས་ཀ་དེ་མ་བྱས
གོང་ལ་ང་ཚོས་ངེས་པར་དུ་བྱ་དགོས་པའི་ལས་དོན་གཞན་ཞིག་ལྷག་ཡོད་”ཅེས་བཤད།
འདས་ཟིན་པའི་ཟླ་ངོ་གསུམ་ཙམ་རིང་རྣམ་རིག་བཀྲ་བའི་ཕག་པ་ཚོས་བརྩོན་འགྲུས་ཀྱི་
གོ་ཆ་བརྟན་པོ་གྱོན་ཏེ་གད་སྙིགས་ཁྲོད་བསྐྱར་བའི་སྐུ་ཞབས་ཇཱོ ན་སི་ཡི་ཕྲུ་གུའི་སློབ་
དེབ་ལ་བརྟེན་ནས་ཡིག་གེ་འབྲི་ཀློག་ཐུབ་པ་སྦྱངས། ནེ་བྷོ་ལན་གྱིས་དུད་འགྲོ་གཞན
འགའ་དཀར་ནག་ཚོན་གྱིས་གཏམས་པའི་རྫ་མ་ཁ་ཤས་ལེན་པར་བཏང་སྟེ་ཡངས་ཤིང་རྒྱ་
ཆེ་བའི་གཞུང་ལམ་དང་ཁ་སྤྲོད་དུ་གནས་པའི་རྒྱལ་སྒོའི་འཁྲིས་སུ་ཕྱིན་པས་སཱི་ནོ་བྷོ་༼ ཁོ་
པ་ནི་ཡིག་གཟུགས་ཡག་ཤོས་འབྲི་ཐུབ་མཁན་ཞིག་ཡིན།༽ ཡིས་རང་གི་མཁྲེགས་ལ་ནག་
པའི་སོར་ཚིགས་གཉིས་ཀྱི་བར་སྤུ་སྨྱུག་གཅིག་བཟུང་སྟེ་རྒྱལ་སྒོའི་ཕྲེད་ཤིང་སྟེང་བྲིས་པའི་
ཡི་གེ་༼ལཱེ་ནོར་གཞིས་ཀ༽ཞེས་པ་དེ་དམར་ནག་ཚོན་གྱིས་བསུབ་སྟེ་དེའི་ཚབ་ཏུ་༼དུད་
འགྲོའི་གཞིས་ཀ༽ཞེས་པའི་ཡིག་འབྲུ་རྣམས་བྲིས་པས་ཉིན་དེ་ནས་བཟུང་གཞིས་ཀ་དེའི་
མིང་ལ་དེ་ལྟར་ཆགས་པ་སྨྲོས་ཅི་དགོས། ཁོ་ཚོས་སྒོ་བྱང་འབྲི་བའི་ལས་ཀ་ཚར་རྗེས་
ནེ་བྷོ་ལན་གྱིས་ཡངས་ཤིང་རྒྱ་ཆེ་བའི་ལྷས་རའི་གྱང་ངོས་སུ་དུད་འགྲོ་འགའ་ཞིག་སྐས་འཛེགས་
ཤིག་ལེན་པར་བཏང་། རྣམ་དཔྱོད་རྒྱས་པའི་ཕག་པ་ཚོས་བློ་བརྟན་འགྱུར་མེད་ཀྱི་
བརྩོན་འགྲུས་ལ་བརྟེན་ནས་དུད་འགྲོའི་སྤྱོད་ཚུལ་གྱི་བཀའ་རྒྱ་རྣམས་དོན་ཚན་བདུན་དུ་
སྙིང་བསྡུས་བྱེད་ཐུབ་ཚུལ་དུད་འགྲོ་རྣམས་ལ་བརྗོད་པ་མ་ཟད་བཀའ་རྒྱ་རྩ་ཚིག་བདུན་པོ་
དེ་བཞིན་གྱང་ངོས་སུ་བྲིས་ཏེ་འགྱུར་དུ་མེད་པའི་ཁྲིམས་ཡིག་གི་གཞི་རྩར་བཟུང་སྟེ་ཕྱིས་
འབྱུང་དུད་འགྲོའི་གཞིས་སུ་འཚོ་བའི་དུད་འགྲོ་དག་བཀའ་རྒྱའི་རྩ་ཚིག་ལ་བརྩི་སྲུང་ཞུ་དགོས་
ལུགས་བརྗོད། ཕག་པ་ཞིག་ལ་མཚོན་ན་སྐས་འཛེགས་སྟེང་སྲོང་པོར་སྡོད་རྒྱུ་ལས་
སླ་པོ་མིན་པར་བརྟེན་སཱི་ནོ་བྷོ་ཡིས་ཅུང་ཁག་པའི་སྒོ་ནས་སི་ཁཱོ་ལར་སྐས་འཛེགས་འོག་
ཚོན་བླུགས་པའི་རྫ་མ་བཟུང་དུ་བཅུག་སྟེ་རང་ཉིད་སྐས་ལ་འཛེགས་ཏེ་གནག་སྣུམ་བྱུགས་
པའི་གྱང་སྟེང་དུ་ཚོན་དཀར་པོས་བཀའ་རྒྱ་རྩ་ཚིག་བདུན་པོ་རྣམས་ཡིག་གཟུགས་ཆེན་པོར་
བྲིས་སྟབས་བར་ཐག་ཕི་ཀྲི་སུམ་ཅུ་ཙམ་ནས་བལྟས་ཀྱང་ཡི་གེ་དེ་དག་ཀློག་ཐུབ་ཀྱི་ཡོད།
དེ་ཡང་ཁོ་པས་གྱང་སྟེང་དུ་བྲིས་པའི་བཀའ་རྒྱ་རྩ་ཚིག་བདུན་པོ་ནི་གཤམ་གསལ་ལྟར་ཡིན།
དང་པོ། རྐང་པ་གཉིས་ལ་བརྟེན་ནས་འགྲོ་སྐྱོད་བྱེད་མཁན་ཅི་འདྲ་ཞིག་ཡིན་རུང་ང་
ཚོའི་དགྲ་བོ་ཡིན།
གཉིསཔ། སུག་ལག་བཞིའམ་གཤོག་པ་གཉིས་གང་རུང་ལ་བརྟེན་ནས་འགྲོ་སྐྱོད་
བྱེད་མཁན་ཡོད་དོ་ཅོག་ང་ཚོའི་མཛའ་གྲོགས་ཡིན།
གསུམ་པ། དུད་འགྲོ་སུ་ཞིག་གིས་ཀྱང་གྱོན་པ་གྱོན་མི་ཆོག
བཞི་པ། དུད་འགྲོ་སུ་འདྲ་ཞིག་ཡིན་རུང་ཉལ་ཁྲིར་ཉལ་མི་ཆོག
ལྔ་པ། དུད་འགྲོ་གཅིག་གིས་ཀྱང་ཆང་རག་ལོངས་སུ་སྤྲད་མི་ཆོག
དྲུག་པ། དུད་འགྲོ་གང་གིས་ཀྱང་སྲོག་ཆགས་གཞན་རྣམས་གསོད་མི་ཆོག
བདུན་པ། དུད་འགྲོ་ཚང་མ་འདྲ་མཉམ་ཡིན།
སོར་མོའི་སྒྱུ་རྩལ་རྣམ་པར་བཀྲ་བའི་ཕག་རྒོད་སཱི་ནོ་བྷོ་ཡིས་གྱང་སྟེང་དུ་བྲིས་པའི་བཀའ་
རྒྱའི་རྩ་ཚིག་གི་ཡིག་འབྲུ་དེ་དག་གི་ཁྲོད་ནས་“མཛའ་གྲོགས”ཞེས་པའི་ཚིག་རྐང་དེའི་
དག་ཆ་ནོར་བ་མ་གཏོགས་དེ་མིན་ཡིག་འབྲུ་གཞན་རྣམས་བཀོད་པ་མཛེས་ལ་སྟར་ཆགས་
སུ་གནས་པ་མ་ཟད་ཡིག་ནོར་གཅིག་ཀྱང་མེད། དེར་བརྟེན་ཁོ་པས་དུད་འགྲོ་གཞན་
རྣམས་ལ་སྨན་པའི་ཆེད་རྩ་ཚིག་དེ་དག་སྐད་གསང་མཐོན་པོས་ཁོ་ཚོའི་གམ་དུབཀླགས་
པས་ཁོང་རྣམས་ཀྱིས་བཀའ་རྒྱའི་འབྲུ་དོན་ལ་མོས་མཐུན་ཡོད་པའི་ཚུལ་དུ་མགོ་ལྕོག་ལྕོག་
བྱས་པ་དང་། བློ་རིག་རྣམ་པར་བཀྲ་བའི་དུད་འགྲོ་འགས་བཀའ་རྒྱ་དེ་དག་དུས་ཡུན་
ཐུང་ངུའི་ནང་བློ་ལ་འཛིན་རྒྱུའི་འགོ་བརྩམས། དེ་རྗེས་དུས་ཡུན་གང་ཙམ་སོང་རྗེས་
སཱི་ནོ་བྷོ་ཡིས་རང་གི་ལག་ཏུ་བཟུང་པའི་ཚོན་སྤྱག་རྩྭ་ཤིང་སྟེང་བསྐྱར་ཏེ་བཤད་པར་“འདི་
ནི་ང་ཚོས་སྟོན་ཐོག་རྣམས་ཕྱུགས་བདག་ཇཱོན་སི་དང་ཁོ་པའི་འཁོར་གཡོག་ལས་མགྱོགས་
པར་བསྡུ་ཐུབ་པར་གཟི་བརྗིད་མཚོན་བྱེད་ཅིག་ཡིན།”ཞེས་ཤོད་བཞིན་པའི་སྐབས་དེར་
བ་མོ་གསུམ་ལ་དུས་ཡུན་ཆུ་ཚོད་ཉེར་བཞི་ཙམ་རིང་འོ་མ་འཇོ་མཁན་མ་བྱུང་བར་ནུ་མ་རྡོལ་
ལ་ཉེ་བས་ཅུང་བག་མི་ཕེབས་པའི་ཚུལ་གྱིས་ངུར་སྐད་བསྒྲགས་པས་ཕག་པ་ཚོས་ཡུད་ཙམ་
རིང་བསམ་གཞིགས་བྱས་རྗེསདུད་འགྲོ་འགའ་འོ་ཟོམ་ལེན་པར་མངགས་ཏེ་དུས་ཡུན་ཐུང་
ངུའི་ནང་འོ་མ་འོ་ཟོམ་གསུམ་ཙམ་དཀའ་ཚེགས་མེད་པར་བཞོས་པས་རིམ་བཞིན་ཕག་པ་
ཚོའི་ནག་ཅིང་མཁྲེགས་པའི་སུག་པ་རྣམས་ཀྱང་འོ་མ་འཇོ་རྒྱུར་གོམས་པར་གྱུར། རྩི་
བཅུད་ཆེ་ལ་ལྦུ་བ་མང་བའི་འོ་མ་དེ་དག་ལ་དུད་འགྲོ་རྣམས་ཀྱིས་དང་ཞེན་ཆེན་པོས་བལྟས་
པ་མ་ཟད་དེ་དག་གི་ཁྲོད་ནས་དུད་འགྲོ་ཞིག་གིས་ཅུང་ཡ་མཚར་བའི་ཚུལ་གྱིས་འོམ་འདི་
དག་ཅི་ཞིག་གི་ཆེད་དུ་བེད་སྤྱོད་བྱ་རྒྱུ་ཡིན་ནམ་”ཞེས་དྲིས་པར་བྱ་མོ་ཞིག་གིས་དེ་སྔོན་
ཕྱུགས་བདག་ཇཱོན་སི་ཡིས་འོ་མ་རྣམས་སྐབས་རེ་ང་ཚོས་ཟ་ཆེད་སྦང་མའི་ནང་བསྲེས་ཀྱི་
ཡོད་”ཅེས་ལན་བཏབ། ནེ་བྷོ་ལན་འོ་མས་བྱུར་བུར་གཏམས་པའི་འོ་ཟོམ་དེ་དག་གི་
འཁྲིས་སུ་བསྡད་དེ་བློ་མཐུན་ཚོ་འོ་མར་ལྟ་སྐྱོང་ག་ལེར་བྱེད་ཆོག་པས་དེའི་ཐད་སེམས་
ཁྲལ་བྱ་མི་དགོས་། དེ་བས་གལ་ཆེ་བ་ཞིག་ནི་ང་ཚོས་ལོ་ཏོག་བསྡུ་འགོ་འཛུགས་རྒྱུ
དེ་ཡིན། དེས་ན་བློ་མཐུན་སཱི་ནོ་བྷོ་ཡིས་སྣེ་ཁྲིད་འོག་ཁྱེད་རྣམས་པས་ང་ཚོ་འགུག་
བཞིན་པའི་རྩྭ་ཞིང་ཐོག་མདུན་སྐྱོད་བྱོས་ཤིག ངས་སྐར་མ་འགའ་ཤས་ཀྱི་ནང་ཁྱེད
ཚོའི་རྗེས་སུ་བསྙེག་ཆོག་ཅེས་བཤད་པས་དུད་འགྲོ་རྣམས་འཁྱུ་བསྒྲིགས་ཏེ་སྙེ་མའི་ཁུར་
གྱིས་དུད་པའི་ལོ་ཏོག་བརྔ་བར་བསྐོད། འོན་ཀྱང་ཆེས་བློ་ཕངས་པ་ཞིག་ལ་ཁོ་ཚོ་ལས་
ཀ་ནས་གཞིས་ཀར་འབྱོར་སྐབས་གོང་གི་འོ་མ་རྣམས་ཁོ་ཚོའི་མི་ལམ་དུ་རིག་རྒྱུ་མེད་པར་
གྱུར་ཟིན་ཡོད།

ལེའུ་གསུམ་པ།

འབྲས་ལྡན་སྟོན་ཐོག་བརྔ་བྱེད་ཀྱི་ལག་ཆ་རྣམས་མིའི་རིགས་ལ་དམིགས་ཏེ་བཟོས་པ་ཞིག་
ལས་དུད་འགྲོའི་ཆེད་དུ་བཟོས་པ་ཞིག་མིན་པའི་ཉེར་ལེན་ལ་བརྟེན་དུད་འགྲོ་ཚོར་རྩྭ་ཞིང་
རྔ་སྐབས་དཀའ་ངལ་མི་ཉུང་བ་ཞིག་འཕྲད་པ་མ་ཟད་ལྷག་པར་དུ་རྒྱབ་ཀྱི་སུག་པ
ལ་བཙུགས་ཏེ་ངལ་རྩོལ་བྱེད་དགོས་པའི་ལག་ཆ་དེས་ཁོ་ཚོའི་ངལ་རྩོལ་གྱི་ནུས་ཤུགས་
ལ་འགོག་རྐྱེན་ཆེན་པོ་བཟོས་ཡོད། འོན་ཀྱང་ཁོ་ཚོའི་ཞུམ་པ་མེད་པའི་སྙིང་སྟོབས་
དང་འཛད་མཐའ་མེད་པའི་དཀའ་སྤྱད་འབད་བརྩོན་ལ་བརྟེན་ཁོ་ཚོའི་ངལ་རྩོལ་ལ་དོན་འབྲས་
གཡུར་དུ་ཟ་བ་བྱུང་ཡོད། ཕག་པ་རྣམས་རྣམ་རིག་བཀྲ་བས་ཁོ་ཚོས་ཐབས་བརྒྱ་བྱུས་
སྟོང་གི་སྒོ་ནས་དུད་འགྲོ་ཚོར་འཕྲད་པའི་དཀའ་ཁག་དེ་དག་སེལ་རྒྱུར་འབད་བརྩོན་
རབ་དང་རིམ་པ་བྱས་ཡོད། དེར་འདུས་ཅང་ཤེས་རྟ་པོ་རྣམས་ལ་མཚོན་ན་འདས་
ཟིན་པའི་ཉམས་མྱོང་རིམ་གསོག་བྱས་པའི་དོན་འབྲས་སུ་རྩྭ་བྲེག་བྱེད་ལ་སོགས་པའི་ལས་
རིགས་ཐད་ཁོང་རྣམས་ཕྱུགས་བདག་སྐུ་ཞབས་ཇཱོན་སི་ཡི་འཁོར་གཡོག་ལས་བྱང་ཆུབ་
པ་ཡོད། ཕག་པ་རྣམས་བློ་རིག་བཀྲ་བ་མ་ཟད་ཤེས་རྒྱ་ཡང་ཆེ་བས་ལས་རིགས་དེ་
དག་བྱེད་ཕྱོགས་ཐད་དུད་འགྲོ་གཞན་ལས་ཁྱད་དུ་འཕགས་པ་ཡོད་པས་ཁོ་ཚོས་ལུས་ཀྱི་
ངལ་རྩོལ་མ་བྱས་པར་དུད་འགྲོ་གཞན་ལ་སློབ་སྟོན་དང་བཀོད་འདོམས་བྱེད་ཀྱི་ཡོད། བྷོག་
སར་དང་ཁཱོ་ལོ་ཝར་གཉིས་ཀྱིས་ཀྱང་མ་སྐུལ་དང་བླངས་ཀྱི་སྒོ་ནས་རྟ་ཆས་རྣམས་སོ་སོར་
གྱོན་ཏེ་སྲབ་སོགས་གང་ཡང་མི་དགོས་པར་རྒྱབ་ཕྱོགས་ནས་ཕག་པ་ཚོས་ཁོ་ཚོར་སྐབས་
རེ་རྒྱབ་ལ་ཁ་ཕྱོགས་དགོས་ལུགས་དང་མཚམས་རེ་མདུན་དུ་སྐྱོད་དགོས་ལུགས་ཀྱི་
བརྡ་བཏོན་བྱས་པ་ཇི་བཞིན་རྩྭ་ཞིང་གི་མཐའ་འཁོར་དུ་ལས་ཀ་བྱེད་ཀྱི་ཡོད་པ་མ་ཟད་ཐ་ན་
ཆེས་ཉམ་ཆུང་བའི་འདབ་ཆགས་བྱ་དེ་དང་ངང་པ་ཚོས་ཀྱང་རང་རང་གི་མཆུ་ཏོས་རྩྭ་རྐང་
རེ་ཁྱེར་ཏེ་ཞིང་དེར་མཉམ་འཛོམས་ཀྱིས་ཚ་ཟེར་ཆེ་བའི་ཉི་འོད་ཁྲོད་ངལ་རྩོལ་ལ་འབད་པས་
བརྩོན་བཞིན་མཆིས། མདོར་ན་དུད་འགྲོ་ཚོས་སྟོན་འབྲས་བསྡུ་བའི་དུས་ཡུན་དེ་
ཕྱུགས་བདག་ཇཱོན་སི་ཡི་འཁོར་གཡོག་ཚོས་བྱས་པའི་ལས་ཡུན་ལས་ཉིན་གྲངས་གཉིས་
ཀྱི་མགྱོགས་པ་ཚར་བ་མ་ཟད་གཡུར་ཟའི་སྟོན་འབྲས་བསྡུ་བའི་ལས་གཞི་དེ་བཞིན་དེ་སྔོན་
དང་མི་འདྲ་བར་གཞི་ཁྱོན་ཆེ་ཞིང་སྟོན་འབྲས་འབོར་ཆེ་ཤོས་ཡིན་སྟབས་འདབ་ཆགས་དེ་
པོ་དང་ངང་པ་ལ་སོགས་པ་རྣམས་ཀྱིས་མིག་ཟུང་གིས་སྟོན་འབྲས་རྐུ་ཁྱེར་བྱས་མིན་ལེགས་
པར་བསྲུངས་པར་བརྟེན་སྟོན་འབྲས་རྣམས་དོན་མེད་འཕྲོ་བརླག་ཏུ་མ་ཕྱིན་པ་མ་ཟད་དུད་
འགྲོ་གཅིག་གིས་ཀྱང་རང་བདག་ལྐོག་ཉར་བྱས་རིགས་ལ་སོགས་པའི་ཚུལ་མིན་གྱི་གནས་
ཚུལ་གང་ཡང་བྱུང་མེད། ལོ་དེའི་དབྱར་ཁའི་དུས་ཡུན་ཧྲིལ་པོར་ལས་ལ་བརྩོན་པའི
དུད་འགྲོ་རྣམས་མཚམས་འཇོག་བྱ་རྒྱུ་མེད་པའི་ཆུ་ཚོད་ཀྱི་འཁོར་སྐྱོད་ལྟར་བསྡད་ཁོམ
མེད་པར་རྟག་ཏུ་བྲེལ། འོན་ཀྱང་དུས་དེ་ནས་བཟུང་དུད་འགྲོ་རྣམས་སེར་སྣ་ཆེ་བའི་
ཕྱུགས་བདག་གིས་སྦྱིན་པའི་ཟས་ངན་ངོན་ལ་ལྟོས་མ་དགོས་པར་སོ་སོ་རང་ཉིད་ཀྱི་རྔུལ
ཆུ་ལས་བསྐྲུན་པའི་ངལ་རྩོལ་གྱི་འབྲས་བུ་རྣམས་རང་ཉིད་ཀྱིས་ཐད་ཀར་ལོངས་སུ་སྤྱོད་
རྒྱུའི་སྐལ་བཟང་བྱུང་པས་ཁོ་ཚོར་རང་ཟས་ཁ་གང་གིས་ཀྱང་བརྗོད་པར་དཀའ་བའི་རོ་བཅུད་
དང་སྤྲོ་སྣང་སྦྱིན་པ་སྨྲོས་ཅི་དགོས། སྤྱིར་གཞིས་ཀ་དེར་འཚོ་སྡོད་བྱེད་བཞིན་པའི་
དུད་འགྲོ་རྣམས་ས་ཞིང་འདེབས་ལས་དང། སྟོན་འབྲས་བསྡུ་ལེན་སོགས་ཀྱི་བྱེད་
སྒོའི་ཐད་ཉམས་མྱོང་དེ་ཙམ་མེད་ཀྱང༌། གཞན་རྟེན་འཚོ་བར་སྲེད་ཞེན་ཆེ་བའི་མིའི་
རིགས་རྣམས་གཞིས་ཀ་དེ་ནས་མཐར་སྐྲོད་བཏང་པ་ནས་བཟུང་ཁོ་ཚོར་རྣམ་ཀུན་དང་མི་
འདྲ་བར་བཟའ་བཅའ་མང་བ་མ་ཟད་སོས་དལ་བག་ཕེབས་ཀྱི་དཔལ་ལ་རོལ་རྒྱུའི་དུས་ཚོད་
ཡང་སྔར་བས་མང་བ་ཡོད། འོན་ཀྱང་ཁོ་ཚོར་ལས་སྣེའི་ཐད་དཀའ་ཁག་ཡང་མི་ཉུང་
བ་ཞིག་འཕྲད་ཡོད་པ་དཔེར་ན་གཞིས་ཀ་དེར་ཚར་མ་རྡུང་བྱེད་ཀྱི་འཕྲུལ་འཁོར་སོགས་ཀྱི་
ཆ་རྐྱེན་མེད་པར་བརྟེན་ལོ་དེའི་ལོ་མཇུག་ཏུ་གཡུར་ཟའི་སྟོན་འབྲས་བསྡུ་སྐབས་ཁོ་ཚོས་
སྲོལ་རྒྱུན་གྱི་བྱ་ཐབས་ལ་བརྟེན་ནས་ཚར་རྡུང་བྱ་དགོས་པ་མ་ཟད་སྦུར་མ་རྣམས་ལ་རང་
ཉིད་ཀྱི་ཁ་དབུགས་བརྒྱབ་ཏེ་རྩྭ་འབྲུ་དབྱེ་འབྱེད་བྱེད་དགོས་བྱུང་ཡོད། འོན་ཀྱང་འགྲན་
ཟླ་བྲལ་བའི་ཕག་པའི་བློ་རིག་དང་བྷོག་སར་གྱི་ནུས་སྟོབས་ལ་བརྟེན་ནས་དཀའ་ཁག་དེ་
དག་ལ་གདོང་ལེན་མཐར་ཕྱིན་བྱས་པས་རྟ་རྒོད་བྷོག་སར་དུད་འགྲོའི་གཞིས་ཀ་དེར་དུད་
འགྲོ་ཚོས་བསྔགས་བརྗོད་ཀྱི་མེ་ཏོག་གཏོར་ཡུལ་ཞིག་ཏུ་གྱུར། བྷོག་སར་ནི་རྣམ་
ཀུན་ནས་ལྷག་བསམ་གྱིས་གོ་ཆས་བརྒྱན་ཅིང་དཔའ་ངར་ལས་ལ་བརྩོན་པའི་རྟ་རྒོད་ཅིག་
ཡིན་མ་ཟད་ཐ་ན་ཕྱུགས་བདག་སྐུ་ཞབས་ཇཱོན་སི་ཡིས་གཞིས་ཀ་གཉེར་སྐྱོང་གནང་
སྐབས་སུ་ཡང་ལྷག་བསམ་ཟོལ་མེད་ཀྱི་སྒོ་ནས་ལས་ལ་བརྩོན་མཁན་ཞིག་ཡིན། ད་
ལྟའི་ཆར་ཁོ་ལ་ཅང་ཤེས་གསུམ་ཙམ་མཉམ་བསྡུས་བྱས་པ་ལྟ་བུའི་ནུས་སྟོབས་ལྡན་ཡོད་
པས་ཁོ་པས་ཞོགས་པ་རྟ་བདུན་གྱི་འོད་ཟེར་འཛིན་མར་འཕྲོས་པ་ནས་དགོང་མོའི་མཚམས་
སྤྲིན་གྱི་དམར་མདངས་མ་ཡལ་བར་ལས་སྣེ་དཀའ་ཁག་ཆེ་སར་འཐེན་འབུད་ཀྱིས་ངལ་
རྩོལ་ལ་འབད་པ་མ་ཟད། ཁོས་དུས་ཚོད་ཚོད་དཔག་བྱ་རྒྱུར་མཆོག་ཏུ་གྱུར་བའི་ཁྱིམ་
བྱ་དེ་པོ་ཞིག་ལ་རང་ཉིད་ཞོགས་པ་སྔ་པོ་དུད་འགྲོ་གཞན་ལས་ཆུ་ཚོད་ཕྱེད་ཀས་སྔོན་ལ་གཏི
མུག་གཉིད་ལས་དཀྲོག་དགོས་པའི་མངགས་ཆ་བྱས་ཏེ་རྒྱུན་གཏན་གྱི་ལས་འགོ་མ་ཚུགས
གོང་ཁོ་པས་དགོས་གལ་ཆེ་སར་མ་སྐུལ་དང་བླངས་ཀྱི་སྒོ་ནས་ངལ་རྩོལ་ལ་བརྩོན་པས་
གཞིས་ཀ་དེའི་ལས་སྣེ་ཡོད་དོ་ཅོག་ཁོ་པའི་ཕྲག་སྟེང་དུ་བབ་པ་དང་གཉིས་སུ་ག་ལ་མཆིས།
ལྷག་པར་དུ་ཡ་མཚར་པ་ཞིག་ལ་གཞིས་ཀ་དེར་དཀའ་ཚེགས་ཅི་འདྲ་ཞིག་འཕྲད་ཀྱང་བྷོག་
སར་གྱི་རྩ་དོན་ནི་“ངས་སྔར་བས་ངལ་རྩོལ་ལ་འབད་བརྩོན་བླ་ལྷག་བྱ་རྒྱུ་ཡིན་”ཞེས་པ་
དེ་ཡིན། གཞིས་ཀ་དེར་འཚོ་སྡོད་བྱེད་པའི་དུད་འགྲོ་སྤྱི་ཡོངས་ཀྱི་ལས་ཀའི་བྱེད་
ཕྱོགས་དེ་བྷོག་སར་གྱི་འཇོན་ནུས་ལ་བརྟེན་ནས་བྱ་དགོས་པ་ཞིག་ལས་དུད་འགྲོ་བྱིངས་
ཚོས་རང་འགོ་རང་ཐོན་གྱི་སྒོ་ནས་བྱེད་ཐུབ་ཀྱི་མེད། འདབ་ཆགས་ཁྱིམ་བྱ་དེ་པོ་དང་
སེར་མདོག་ཅན་གྱི་བྱ་ངང་པ་ལྟ་བུར་མཚོན་ན་གཡུར་དུ་ཟ་བའི་སྟོན་འབྲས་བསྡུ་སྐབས་
ཁོ་ཚོས་གང་སར་འཐོར་བའི་འབྲུ་རྐང་རེ་རེ་བཞིན་མཆུས་བསྒྲུགས་ཏེ་རང་ནུས་ལ་དཔག་
པའི་འབྲུ་འབོ་ལྔ་ཙམ་གསོག་སྒྲུབ་བྱེད་ཀྱི་ཡོད་ལ་དུད་འགྲོ་གཅིག་གིས་ཀྱང་རང་འདོད་ཧམ་
སེམས་ཀྱི་སྒོ་ནས་འབྲུ་རིགས་རྐུ་འཁྱེར་བྱས་པའི་གནས་ཚུལ་བྱུང་མེད་པའི་ཁར་སོ་སོའི་
འགན་འཁྲིའི་ལས་སྐལ་ཆེད་རྩོད་གཞི་སློང་མཁན་ཡང་བྱུང་མེད། ཆེས་ཧ་ལས་དགོས་
པ་ཞིག་ལ་དེ་སྔོན་དུད་འགྲོ་རྣམས་ཕན་ཚུན་ཁ་རྩོད་དང་འཁྲུག་འཛིང་སོགས་ཁོ་ཚོའི་ཉིན་
རེའི་འཚོ་བའི་ཁྱད་ཆོས་ལྟ་བུར་གྱུར་བའི་བྱ་སྤྱོད་དེ་རིགས་ད་ལྟའི་ཆར་སྟོན་སྤྲིན་རླུང་གིས་
འདེད་པ་ལྟར་མངོན་མེད་དུ་གྱུར། འོན་ཀྱང་དུད་འགྲོ་དེ་དག་གི་ཁྲོད་ནས་ལྷག་
བསམ་གྱི་སྣེ་མོས་མ་ཟིན་པར་རྒྱུན་དུ་གཞིས་ཀའི་ལས་ཀར་གཡོལ་ཐབས་ཁོ་ན་བྱེད་མཁན་
ཡོད་པའང་བདེན་པ་ཡིན། དེ་ཡང་མཱུ་ལི་ལྟ་བུར་མཚོན་ན་ཞོགས་པ་དུས་ཐོག་དུ་ཡར་
མི་ལངས་པ་མ་ཟད་དུད་འགྲོ་གཞན་རྣམས་དཀའ་བའི་ལས་ལ་བརྩོན་པའི་སྐབས་ཁོ་པས་
རང་ཉིད་ཀྱི་སུག་པར་རྡོ་ཧྲུག་འཛུལ་ཡོད་པར་བསྙད་དེ་ལས་ཀའི་ཁྲོད་ནས་དུད་འགྲོ་གཞན་
ལས་སྔ་བ་གཞིས་ཀར་ལོག་འགྲོ་བའི་ལམ་སྲོལ་ལྟ་བུ་ཆགས་ཡོད། གཞན་ཡང་ཞི་
མི་ཞིག་གི་སྤྱོད་ལམ་ཡང་ཁྱད་མཚར་ཅན་ཞིག་སྟེ། དུད་འགྲོ་བྱིངས་རྣམས་ངལ་
རྩོལ་བྱེད་པའི་སྐབས་སུ་ཞི་མི་དེ་གར་སོང་ཆ་མེད་དུ་གྱུར་བ་དང་། ཟས་ཟ་སྐབས་
དང་ལས་ཀ་ཚར་ཏེ་ཁྱིམ་དུ་ལོག་འགྲོ་སྐབས་ཞི་མེ་དེས་ཇི་མི་སྙམ་པའི་ཚུལ་གྱིས་དུས་
ཐོག་ཏུ་ཡོང་སྟེ་རང་ཉིད་ཀྱིས་ལས་ཀར་གཡོལ་པ་དེར་ཁ་འདོགས་ཆེད་ཉམ་དག་པའི་སྔུར་
བ་འཐེན་གྱི་ཡོད་པས་དུད་འགྲོ་གཞན་རྣམས་ཀྱིས་ཁོ་པའི་སྤྲོད་ཚུལ་དེར་ཡིད་ཆེས་མི་བྱེད་
མཐུ་མེད་དུ་གྱུར་གྱི་ཡོད། བོང་རྒན་བྷ་ཇན་མིན་གྱི་སྤྱོད་ཚུལ་ནི་ཕྱུགས་བདག་ཇཱོན་
སི་ལ་དུད་འགྲོ་ཚོས་གྱེན་ལོག་བྱས་པ་ནས་བཟུང་ཁོ་པས་དུད་འགྲོ་འགས་མ་སྐུལ་དང
བླངས་ཀྱི་སྒོ་ནས་ལས་ཀ་བྱེད་པའི་སྤྱོད་བཟང་དང་རང་འཁྲིའི་ལས་ཀར་གཡོལ་ཐབས་ཁོ་
ན་བྱེད་པའི་སྤྱོད་ངན་གཉིས་གང་གི་ཡང་ཕྱོགས་སུ་མ་ལྷུང་པར་རྒྱུན་དུ་ནས་དེ་སྔོན་ཕྱུགས་
བདག་སྐུ་ཞབས་ཇཱོན་སི་ཡིས་གཞིས་ཀ་དེ་སྐྱོང་པའི་སྐབས་ཀྱི་ལས་ཀ་བྱེད་ལུགས་ལྟར་
ལྟ་བ་མཁྲེགས་བཟུང་གི་སྒོ་ནས་ལས་ཀ་དལ་བུར་བྱེད་པ་ལས་ཁོ་པས་དུད་འགྲོ་ཚོས་སྐུ་
ཞབས་ཇཱོན་སི་ལ་གྱེན་ལོག་བྱས་པ་དང་དེའི་མཇུག་འབྲས་ལ་ཞེ་འཁོན་བྱེད་པའི་ལྟ་ཚུལ་
གླེང་གི་མེད། གཞན་ཡང་དུད་འགྲོ་གཞན་ཚོས་ཁོ་པར་སྐུ་ཞབས་ཇཱོན་སི་གཞིས་ཀ་
དེ་ནས་མཐར་སྐྲོད་བཏང་པ་དེར་ཁོ་པའི་སེམས་སུ་མི་སྐྱིད་པའི་སྣང་བ་འཆར་མིན་དྲི་
སྐབས་ཁོས་“ང་ཚོ་བོང་བུ་རྣམས་འཚོ་ཡུན་ཧ་ཅང་རིང་པོ་ཡིན་པས་ཁྱེད་ཚོས་བོང་བུ་ཤི་
བའི་རོ་རིགས་མྱོང་མེད་པ་རེད”ཅེས་དུད་འགྲོ་སུ་ཞིག་གིས་ཀྱང་གོ་དོན་རྟོགས་དཀའ་
བའི་ཁོ་པའི་སྦས་དོན་གྱི་དྲི་ལན་དེར་དུད་འགྲོ་ཚོ་འདོད་བློ་འཚིམས་པ་བྱེད་དགོས་ཀྱི་ཡོད།
རེས་གཟའ་ཉི་མའི་ཉིན་དུད་འགྲོ་ཚོར་ལས་ཀ་མེད་པས་ཞོགས་ཟས་རྣམ་ཀུན་ལས་ཆུ་ཚོད་
གཅིག་གིས་ཕྱི་བ་གཏོང་གི་ཡོད་པ་དང༌། ཞོགས་ཟས་ཚར་རྗེས་ཁོ་ཚོ་སྡུག་ཅན་མིའི་
རིགས་ལས་རྣམ་པར་རྒྱལ་བའི་རྟེན་འབྲེལ་གྱི་བྱེད་སྒོ་ཚུགས་ཀྱི་ཡོད། རྒྱལ་ཁའི་
མཛད་སྒོ་དེ་ནི་བདུན་ཕྲག་རྟག་པར་ཆད་ལུས་མེད་པར་སྲུང་བརྩི་ཞུ་གི་ཡོད་ལ་མཛད་སྒོའི་
ཐོག་མར་རྒྱལ་དར་མཁའ་དབྱིངས་སུ་སྒྲེང་གི་ཡོད། སཱི་ནོ་བྷོ་ལ་དུད་འགྲོའི་མཛོད་
ཁང་ནས་སྐུ་ཞབས་ཇཱོན་སི་ཡིམདུན་ཅོག་སྟེང་འདིང་བྱེད་ཀྱི་ཁ་རས་ཤིག་རྙེད་སོན་བྱུང་པས་
ཁོ་པས་རས་ལྷེབ་དེའི་སྟེང་ཚོན་རྩི་དཀར་པོས་དུད་འགྲོའི་སུག་པ་ཞིག་དང་ཅོ་ཞིག་བྲིས་པ་
རེད། དུད་འགྲོའི་གཞིས་ཀའི་རྒྱལ་དར་དེ་བཞིན་རེས་གཟའ་ཉི་མའི་ཞོགས་པ་རྟག་
པར་སྒྲེང་གི་ཡོད་ལ་དེའི་ཁ་མདོག་ལྗང་ཁུ་ཡིན་ཞིང་དེས་དབྱིན་ཡུལ་གྱི་མཛེས་ཤིང་ལྟ་ན་
སྡུག་པའི་སྔོ་ལྗང་གི་ཡུལ་ལྗོངས་རྣམས་མཚོན་པ་དང་། དེའི་སྟེང་དུ་དུད་འགྲོའི་
སུག་པ་དང་རྭ་ཅོ་ཞིག་བྲིས་ཡོད་པ་དེས་དུད་འགྲོ་རྣམས་མིའི་རིགས་ལས་རྣམ་པར་རྒྱལ་
ཏེ་འབྱུང་འགྱུར་གྱི་དུད་འགྲོའི་སྤྱི་མཐུན་རྒྱལ་ཁབ་མཚོན་ལུགས་རྣམས་སཱི་ནོ་བྷོ་ཡིས་དུད
འགྲོ་གཞན་རྣམས་ལ་འགྲེལ་བརྗོད་ལེགས་པར་བྱས། རྔམ་བརྗིད་ལྡན་པའི་རྒྱལ་
དར་མཁའ་དབྱིངས་སུ་བསྒྲེངས་རྗེས་དུད་འགྲོ་གཞན་རྣམས་ཚང་ཁ་ཤིག་ཤིག་ངང་རྒྱ་ཆེ་
བའི་ལྷས་རར་ཚོགས་འདུར་བསྐྱོད་དེ་བདུན་ཕྲག་རྗེས་མའི་ལས་ཀའི་བྱེད་ཕྱོགས་སྐོར་གྱི་
འཆར་བཀོད་དང་གྲོས་འཆར་གཏན་འབེབས་ཀྱིས་བགྲོ་གླེང་ལྷུག་པོར་བྱས། རྣམ་
རིག་ཞན་པའི་དུད་འགྲོ་ཚོས་ལས་ཀ་བྱེད་ཕྱོགས་ཐད་འོས་ཤོག་འཕེན་པ་ཙམ་ལས་རང་རང་
གི་བློ་རྩལ་ལས་ཐོན་པའི་གྲོས་གསར་གང་ཡང་འདོན་ཐུབ་ཀྱི་མེད་སྟབས་བློ་རིག་བཀྲ་
བའི་ཕག་རྒོད་རྣམས་རྒྱུན་དུ་ལས་དོན་བྱེད་ཕྱོགས་ཐད་གྲོས་འཆར་འདོན་མཁན་གཙོ་
བོ་ཆགས་ཡོད་ལ་རྣམ་རིག་བཀྲ་བའི་ཕག་རྣམས་ཀྱི་ཁྲོད་ནས་ཀྱང་གྲོས་འཆར་འདོན་རྒྱུར་
ཆེས་ཕུལ་དུ་བྱུང་བ་ནི་སཱི་ནོ་བྷོ་དང་ནེ་བྷོ་ལན་གཉིས་ཡིན། འོན་ཀྱང་ཕག་རྒོད་དེ་གཉིས་
༔ ཕན་ཚུན་ལྟ་བའི་ལང་ཕྱོགས་སམ་རྣམ་དཔྱོད་ཀྱི་རྩལ་ལས་ཐོན་པའི་འཆར་སྒོ་རྣམས་ཕན་
ཚུན་ནམ་ཡང་མཐུན་གྱི་མེད་སྟབས་གཅིག་གིས་ཀྲོས་འཆར་ཞིག་བཏོན་པ་དེར་གཅིག་ཤོས་
ཀྱིས་དགག་པ་ཁོ་ན་རྒྱག་གི་ཡོད། དེ་ཡང་སྣ་ཚོགས་མེ་ཏོག་བཀྲ་བའི་ཤིང་འབྲས་
ལྡུམ་རའི་རྒྱབ་ཀྱི་སྤང་ཐང་དེ་བཞིན་སྔོན་ཆད་དཀའ་བའི་ལས་ལ་བརྩོན་པའི་ན་རྒས་དུད་
འགྲོ་རྣམས་ཀྱི་ལས་གཡོལ་ངལ་གསོ་ཁང་ལྟ་བུར་ཟུར་འཇོག་བྱ་རྒྱུར་སུ་ཞིག་གིས་ཀྱང་རྩོད་
གླེང་གང་ཡང་བྱས་མེད་ཀྱང་དུད་འགྲོའི་གྲལ་རིམ་སོ་སོའི་ཁྲོད་ལོ་རྒས་ལས་གཡོལ་བྱེད་
པའི་ལོ་ཚད་གཏན་འབེབས་བྱེད་ཕྱོགས་ཐད་ཁོང་གཉིས་ཕན་ཚུན་རྩོད་གླེང་རྣོ་ངར་ཅན་ཞིག་
བྱུང་ཡོད། ཚོགས་འདུ་དེ་བཞིན་རྣ་བའི་བུ་རམ་དུ་གྱུར་བའི་(དབྱིན་ཡུལ་གྱི་དུད་འགྲོ་)
ཞེས་པའི་གླུ་གཞས་དེས་རྒྱལ་ཁའི་ངང་མཇུག་བསྒྲིལ་བ་དང་རེས་གཟའ་ཉི་མའི་ཉིན་དགུང་
རྗེས་སུ་དུད་འགྲོ་རྣམས་སྤྲོ་སེང་བག་ཡངས་ལོངས་སུ་སྤྱོད་རྒྱུའི་དུས་སེང་ཡིན། རྣམ་
རིག་བཀྲ་བའི་དུད་འགྲོ་ཚོས་དེ་སྔོན་སྐུ་ཞབས་ཇཱོན་སི་ཡིས་རྟ་ཆས་ཉར་ཚགས་བྱེད་ཡུལ་
གྱི་ཁང་པ་དེ་བཞིན་ཁོ་ཚོའི་སྤྱི་ཁྱབ་ལས་ཁུངས་ལ་བསྒྱུར་ཏེ་དེའི་ནང་ཁོ་ཚོས་དགོང་མོའི་
དུས་སུ་ལྕགས་བཟོ་དང་ཤིང་བཟོའི་ལག་རྩལ་སྦྱོང་བརྡར་བྱེད་པ་མ་ཟད་གཞིས་བདག་གི་
སྡོད་ཁང་ནས་ཁྱེར་བའི་དཔེ་དེབ་ཀྱི་ནང་ནས་ཁོ་ཚོས་གནད་འགག་ཆེ་བའི་བཟོ་རྩལ་སྐོར་
ལ་སློབ་སྦྱོང་བྱེད་ཀྱི་ཡོད། ཤེས་རིག་རྣམ་པར་བཀྲ་བའི་སཱི་ནོ་བྷོ་ཡིས་ཀྱང་ངལ་དུབ་
ལ་མ་འཛེམས་པར་དུད་འགྲོ་གཞན་རྣམས་དུད་འགྲོའི་ཚོགས་ཆུང་ཞེས་པའི་ནང་གསར་
འཇུག་བྱེད་པར་བྲེལ་བ་མ་ཟད་ཁོས་དུད་འགྲོ་བྱིངས་རྣམས་ལ་ཡིག་གེ་འབྲི་ཀློག་ཐུབ་པ་
སློབ་ཆེད་འཛིན་གྲྭ་གསར་འཛུགས་དང༌། ཁྱིམ་བྱ་དེ་པོ་རྣམས་ལ་སྒོ་ང་ཐོན་སྐྱེད་རུ་
བདག་མེད་སེམས་ཅན་མཐུན་ཚོགས་ལ་སོགས་པའི་ཚོགས་པ་སྣ་ཚོགས་ཁག
བཙུགས་ཡོད་ལ། བདག་མེད་སེམས་ཅན་མཐུན་ཚོགས་བཙུགས་པའི་དམིགས་
ཡུལ་ཡང་བྱི་བ་དང་བྱི་ལ་ལ་སོགས་པའི་སྲོག་ཆགས་རྣམས་འདུལ་སྦྱོང་བྱ་རྒྱུ་དེ་ཡིན། གཞན་
ཡང་ཁོ་པས་གཡང་དཀར་ལུག་རྣམས་ལ་བལ་དཀར་ལས་འགུལ་ཚོགས་པ་སོགས་སྔོན་
མེད་ཚོགས་པ་མང་པོ་གསར་འཛུགས་བྱས་ཡོད། ཚེས་བློ་ཕངས་པ་ཞིག་ལ་ཁོ་ཚོར་
འགོག་རྐྱེན་མི་ཉུང་བ་ཞིག་འཕྲད་རྐྱེན་ལས་འགུལ་མང་པོ་ཞིག་དམིགས་ཡུལ་ཇི་བཞིན་མངོན
འགྱུར་བྱུང་མེད། དེ་ཡང་བདག་མེད་སེམས་ཅན་འདུལ་སྦྱོང་བྱ་རྒྱུའི་ལས་འགུལ་
ལྟ་བུར་མཚོན་ན་དུད་འགྲོ་ཚོས་བདག་མེད་སྲོག་ཆགས་རྣམས་ལ་གཏོང་ཕོད་ཆེ་བའི་སྒོ་
ནས་ལྟ་སྐྱོང་བྱས་ཀྱང་སྲོག་ཆགས་ཉམ་ཞན་དེ་དག་ལ་གོ་ཚོར་མེད་རྐྱེན་རང་ཉིད་ལ་གནས་
སྐབས་ཀྱི་ཁེ་ཕན་ཕྲན་བུ་ཙམ་ཐོབ་ཆེད་ལས་དེ་མིན་རང་ཉིད་ཀྱི་སྤྱོད་ཚུལ་ངན་པ་རྣམས་སྤང་
བླངས་མི་བྱེད་པར་སྤྱོད་ངན་མུ་མཐུད་རྒྱུན་འཛིན་བྱས་སྟབས་ལས་འགུལ་དེ་བཞིན་འགོ་
ཚུགས་མ་ཐག་ནས་ཐོར་ཞིག་ཏུ་གྱུར་པ་རེད། ཞི་མིས་ཉིན་ཤས་རིང་བསྐྱར་སྦྱོང་ཚོགས་
པའི་ནང་དང་བ་ཆེན་པོས་འཛུལ་ཞུགས་བྱེད་པའི་སྐབས་ཉིན་ཞིག་ཁོ་པས་ཐོག་ཁའི་རྩེ་ནས་
རང་ཉིད་དང་ཅུང་བར་ཐག་རིང་བར་གནས་པའི་མཆིལ་པའི་ཚོགས་ལ་དུད་འགྲོ་རྣམས་མཛའ་
གྲོགས་ཡིན་ལུགས་བརྗོད་བཞིན་དུ་མཆིལ་པ་ཡོང་འདོད་པ་རྣམས་ཁོ་པའི་སྡེར་མོའི་སྟེང་
བབ་ན་འཐུས་ལུགས་བཤད། འོན་ཀྱང་བྱེའུ་དེ་དག་རྣམ་རིག་བཀྲ་བར་བརྟེན་ཁོ་པའི་
ཟོལ་ཚིག་ལ་མ་ཉན་པར་ཁོ་དང་སྔར་མུས་བཞིན་བར་ཐག་རིང་པོར་བསྡད། དུད་འགྲོ་
ཚོས་སྤེལ་བའི་གོང་གི་ལས་འགུལ་སྣ་ཚོགས་ཁྲོད་ནས་དུད་འགྲོ་རྣམས་རྨོངས་གཉིད་ཀྱི་རྒྱ་ལས་གྲོལ་བའི་ཆེད་ཡི་གེ་འབྲི་ཀློག་སྦྱོང་བའི་ལས་འགུལ་དེ་བཞིན་ལམ་ལྷོང་བྱུང་
པས་ལོ་དེའི་སྟོན་དུས་ནང་ཧ་ལམ་གཞིས་ཀ་དེར་འཚོ་སྡོད་བྱེད་པའི་དུད་འགྲོ་དག་ཡིག་
རྨོངས་ཀྱི་རྒྱ་ལས་གྲོལ་ཐུབ་ཡོད། དཔྱོད་ལྡན་ཕག་པ་རྣམས་ལ་མཚོན་ན་ཁོ་ཚོས་
ཡིག་གེ་འབྲི་ཀློག་འཁྲུལ་མེད་ཐུབ་ཀྱི་ཡོད་པ་དང་ཁྱི་ཚོས་ཀྱང་ཡིག་གེ་ཀློག་ཐུབ་ཀྱི་ཡོད་
མོད་འོན་ཀྱང་ཁོ་ཚོ་བཀའ་རྒྱ་རྩ་དོན་བདུན་པོ་དེ་ལས་དེ་མིན་གྱི་ཡིག་གེ་བཀླག་རྒྱུར་སྤྲོ་
བ་ཆེན་པོ་མེད། ར་མ་མཱུ་ལི་ཡིས་ཁྱི་རྣམས་ལས་ཡི་གེ་འབྲི་ཀློག་ལེགས་པ་ཐུབ་ཀྱི་
ཡོད་པས་ཁོ་མོས་སྐབས་རེ་གད་སྙིགས་ཁྲོད་ནས་རྙེད་པའི་ཚགས་པར་ཤོག་འཛར་འགའ་
དུད་འགྲོ་རྣམས་ཀྱི་ཁྲོད་དུ་ཀློག་གི་ཡོད་པ་དང་། བོང་བུ་བྷེ་ངྷིན་མིན་གྱིས་ཕག་པ་
རྣམས་དང་འདྲ་མཚུངས་ཡིག་གེ་ཀློག་ཐུབ་ཀྱི་ཡོད་ཀྱང་ཁོ་པས་ཡིག་གེ་ཤེས་པ་ནས་ད་
ལྟའི་བར་རིན་ཐང་ལྡན་པའི་དཔེ་དེབ་མེད་ལུགས་བརྗོད་དེ་རང་ཉིད་ཀྱི་རྣམ་དཔྱོད་ཀྱི་ནུས་
པ་བེད་མེད་ངང་ཆུད་ཟོས་སུ་གཏོང་གི་ཡོད། རྣམ་དཔྱོད་ཀྱི་གོ་ཆས་དབུལ་བའི་རྟ་
རྒོད་མ་ཁཱོ་ལོ་ཝར་གྱིས་དབྱིན་ཡིག་གསལ་བྱེད་རྣམས་ལ་ལེགས་པར་སྦྱང་བརྩོན་བྱས་
ཀྱང་ཁོ་མོས་དེ་དག་ཚིག་རིས་ཇི་བཞིན་བསྒྲིགས་ཐུབ་ཀྱི་མེད། དཔའ་ངར་ལས་ལ་
བརྩོན་པའི་རྟ་རྒོད་བྷོག་སར་གྱིས་དབྱིན་ཡིག་གསལ་བྱེད་ཨཱ་བྷི་སཱི་གྲི་རྣམས་རང་གིས་
སུག་པས་ས་སྟེང་དུ་བྲིས་ཏེ་བློ་རྩལ་ཡོད་རྒུས་དེ་དག་རེ་རེ་བཞིན་རང་ཉིད་ཀྱི་བློ་ངོར་འཇུག་
པའི་རྩོལ་བ་བསྟེན་ཡང་གསལ་བྱེད་ཡིག་འབྲུ་( D)བརྒལ་ནས་བློ་ལ་ཤོང་གི་མེད་པ་རེད།
དེ་ཡང་ཐེངས་འགའ་ཤས་ཤིག་གསལ་བྱེད་(D)ལས་བརྒལ་ཏེ་(E F G H)
རྣམས་ཁོ་པའི་དྲན་པའི་མེ་ལོང་ནང་འཆར་ཐུབ་ཙམ་བྱུང་ཡང་དེ་དག་བློ་ངོར་ངེས་མཚམས་
དེ་སྔོན་ཁོ་པས་སྦྱངས་ཟིན་པའི་གོང་གི་གསལ་བྱེད་(A)ལ་སོགས་པའི་གོང་
གི་ཡིག་འབྲུ་བཞི་པོ་རྣམས་ཁོ་པའི་དྲན་པའི་ཀློང་ནས་ཤོར་འགྲོ་གི་ཡོད་སྟབས་ཁོ་པས་རང་
ཉིད་ཀྱིས་དེ་སྔོན་སྦྱངས་ཟིན་པའི་ཐོག་མའི་གསལ་བྱེད་བཞི་པོ་ཁོ་ནར་འདོད་བློ་ཚིམས་
པར་བྱས་པ་དང་སྦྲགས་སྦྱངས་ཟིན་པའི་ཡིག་འབྲུ་བཞི་པོ་དེ་དག་བརྗེད་ངེས་རྐུན་པོའི་ལག་
ཏུ་མི་གཏོང་བའི་ཆེད་དུ་ཡིག་འབྲུ་བཞི་པོ་དེ་དག་ས་སྟེང་དུ་ཉིན་རེར་ཐེངས་འགའ་རེ་འབྲི་
སྦྱོང་བྱེད་ཀྱི་ཡོད། ར་མ་མཱུ་ལི་ཡིས་རང་ཉིད་ཀྱི་མིང་གི་དག་ཆ་ཚིག་འབྲུ་ལྔ་པོ་དེ་ལས་
ཤེས་ཀྱི་མེད་པས་ཁོ་མོས་རང་ཉིད་ཀྱི་མིང་ལྕུག་ཕྲན་ཞིག་གིས་ལེགས་པར་བྲིས་པ་དང་དེའི་
སྟེང་མཛེས་སྡུག་རྣམ་པར་བཀྲ་བའི་མེ་ཏོག་རེ་ཟུང་གིས་མཛེས་རྒྱན་སྤྲས་པ་དང་སྦྲགས
དེ་ལ་བསྔགས་བརྗོད་བྱེད་བཞིན་སྐོར་བ་རྒྱག་གི་ཡོད། དེ་མིན་གྱི་གཞིས་ཀ་དེའི་
གླེན་ལྐུགས་ཅན་གྱི་དུད་འགྲོ་གཡང་དཀར་ལུག་དང་། ཁྱིམ་བྱ་དེ་པོ། སེར་བྱ་ངང་
པ་ལ་སོགས་པ་རྣམས་ཀྱིས་ཐ་ན་བཀའ་རྒྱ་བདུན་པོ་དེ་ཡང་རང་བློར་བཟུང་ཐུབ་ཀྱི་མེད་
སྟབས་སཱི་ནོ་བྷོ་ཡིས་བསམ་གཞིགས་ལེགས་པར་བྱས་མཐར་རྩ་ཚིག་དོན་ཚན་བདུན་པོ་
དེ་དག་སུག་བཞི་ཅན་རྣམས་སྤྱོད་ཚུལ་ལེགས་པ་དང་སུག་གཉིས་ཅན་རྣམས་སྤྱོད་ཚུལ་
ངན་པཱ།”ཞེས་པའི་རྩ་ཚིག་དོན་ཚན་གཅིག་གི་ནང་ཉུང་འཕྲི་བྱས་ཏེ་ཕྱོགས་བསྡུས་རང་
བཞིན་གྱི་རྩ་ཚིག་དོན་ཚན་གཅིག་པོ་དེའི་ནང་དུད་འགྲོའི་རིགས་ཀྱི་གནད་འགག་ཆེ་བའི་
རྩ་དོན་རྣམས་ཚུད་ལུགས་དང་། དུད་འགྲོ་སུ་ཞིག་གིས་རྩ་ཚིག་དོན་ཚན་གཅིག་པོ་
དེ་ཁོངས་སུ་ཆུབ་པ་བྱས་ཚེ་དུད་འགྲོ་དེ་མིའི་རིགས་ཀྱི་ཤུགས་རྐྱེན་ངན་པ་ལས་གཡོལ་
ཐུབ་ལུགས་འབྲེལ་བརྗོད་བྱས། གཤོག་ཟུང་ལྡན་པའི་འདབ་ཆགས་རྣམས་ལ་སུག་
ལག་གཉིས་ལས་མེད་རྐྱེན་ཐོག་མར་ཁོ་ཚོས་རྩ་ཚིག་དེར་དགག་པ་རྒྱག་པར་བརྩམས་ཀྱང་
རྣམ་རིག་བཀྲ་བའི་སཱི་ནོ་བྷོ་ཡིས་ཁོང་རྣམས་ལ་བརྗོད་པར་བློ་མཐུན་རྣམས་འདབ་ཆགས་
བྱ་རིགས་ཀྱི་གཤོག་ཟུང་ནི་འགུལ་སྐྱོད་བྱེད་པའི་དབང་པོའི་མ་ལག་ཅིག་ཡིན་པ་ལས་མྱོང་
གོམས་ཤིག་མིན་སྟབས་འདབ་ཆགས་ཀྱི་གཤོག་པ་ནི་དུད་འགྲོའི་སུག་པ་དང་གཅིག་མཚུངས་
སུ་ངོས་འཛིན་བྱེད་དགོས། མིའི་རིགས་ཀྱི་མངོན་མཚན་གསལ་ཞིང་ཐུན་མོང་མ་
ཡིན་པའི་རྟགས་ནི་ཁོ་ཚོའི་ལག་པ་ཡིན་ལ་ལག་པ་དེ་དག་ལ་བརྟེན་ནས་ཁོ་ཚོས་ཐ་ཤལ་
གྱི་བྱ་བར་ཞུགས་ཀྱི་ཡོད་པ་རེད། ཅེས་འདབ་ཆགས་ལ་སུག་པ་གཉིས་ལས་མེད་པ་དེ་སྡུག་
ཅག་མིན་ལུགས་ར་སྤྲོད་གསལ་པོ་བྱས་པར་བྱ་རིགས་ཚོས་ཁོས་བཤད་པའི་སྐད་ཆའི་ནང་
དོན་ཇི་བཞིན་གསལ་རྟོགས་མ་ཐུབ་ཀྱང་ཁོ་ཚོས་ཁོས་བཤད་པའི་སྐད་ཆར་མོས་མཐུན་
བྱས་ཏེ་བློ་ཆུང་དུད་འགྲོ་རྣམས་ཀྱིས་རྩ་ཚིག་དོན་ཚན་གཅིག་པོ་དེ་བཞིན་ཁོ་ཚོའི་དྲན་པའི་
ཁང་ཆུང་ནང་འཇུག་རྒྱུར་འབད་ཐབས་བྱས། གོང་གི་“སུག་བཞི་ཅན་རྣམས་སྤྱོད་
ཚུལ་ལེགས་པ་དང་སུག་གཉིས་ཅན་རྣམས་སྤྲོད་ཚུལ་ངན་པ།”ཞེས་པའི་རྩ་ཚིག་དེ་བཀའ་
རྒྱ་རྩ་ཚིག་དོན་ཚན་བདུན་གྱི་སྟེང་དུ་ཡིག་གཟུགས་ཆེན་པོས་བྲིས་པས་གཡང་དཀར་ལུག་
རྣམས་ཀྱིས་རྩ་ཚིག་དེ་བཞིན་བློ་ངོར་ངེས་ཐུབ་པ་མ་ཟད་ཁོང་རྣམས་དེ་ལ་སྔར་བས་དགའ་
ཞེན་ཇེ་ཆེར་གྱུར་ཏེ་ཞིང་ཁའི་སྟེང་དུ་ཉལ་སྐབས་ཀྱང་རྩ་ཚིག་དེ་བཞིན་ཡང་སྐོར་བསྐྱར་སྐོར་
གྱིས་འབའ་སྒྲའི་དབྱངས་དང་བཅས་ཏེ་ངལ་བ་དང་ལེན་གྱིས་དུས་ཡུན་ཆུ་ཚོད་མང་པོའི་
རིང་བསྐྱར་ཟློས་བྱེད་པར་བྲེལ། ཕག་རྒོད་ནེ་བྷོ་ལན་སཱི་ནོ་བྷོ་ཡིས་གསར་འཛུགས་
བྱས་པའི་དུད་འགྲོའི་ཚོགས་ཆུང་དེར་འདོད་བློ་མ་ཚིམས་པར་ཁོ་པས་དུད་འགྲོ་བློ་གསར་
གཞོན་ནུ་ཚོར་ཤེས་ཡོན་སྤྲོད་རྒྱུའི་བྱ་ཐབས་ནི་ཁོ་ཚོར་ཕན་པའི་ལས་གཞན་ཅི་ཞིག་བྱས་པ་
ལས་དགེ་མཚན་ཆེ་བ་ཡོད་ལུགས་བརྗོད་པ་རེད། གཡུར་ཟའི་སྟོན་འབྲས་བསྡུས་
ཚར་རྗེས་ཁྱི་ཇཱ་སི་དང་བཱི་ལེའུ་བྷེལ་གཉིས་ལ་ཁྱི་ཕྲུག་དགུ་ཙམ་སྐྱེས་པ་དང་། ནེ་བྷོ་
ལན་གྱིས་ཁྱི་ཕྲུག་དེ་དག་འོ་ཐག་ཆོད་མཚམས་ཁོ་ཚོར་ཤེས་ཡོན་སྤྲོད་རྒྱུའི་འགན་འཁྲི་རང་
ཉིད་ཀྱི་ཕྲག་སྟེང་དུ་འཁྱེར་རྒྱུ་ཡིན་ལུགས་བརྗོད་དེ་ཁྱི་ཕྲུག་རྣམས་ཨ་མའི་ཁྲོད་ནས་ཁ་ཕྲལ་
ཏེ་བྱ་ཚང་ལྟ་བུའི་སྟེང་ཁང་ཞིག་གི་ནང་ཟུར་དུ་བདག་ཉར་བྱས་པས་གཞིས་ཀ་དེའི་དུད་འགྲོ་
བྱིངས་རྣམས་ཀྱིས་ཁྱི་ཕྲུག་དེ་དག་འཇིག་རྟེན་འདིར་འཚོ་བཞིན་ཡོད་པའང་བརྗེད་པར་གྱུར།
ཁྱི་ཕྲུག་རྣམས་ཟུར་འཇོག་བྱ་ཡུལ་སྟེང་ཁང་དེར་འབྱོར་བར་རྟ་ཆས་བླུགས་ཡུལ་ཀྱི་མཛོད་
ཁང་དེ་བརྒྱུད་ནས་འགྲོ་དགོས་ཀྱི་ཡོད། དེ་སྔོན་འོ་མའི་གཏེར་དུ་གྱུར་བའི་བ་མོ་
ཚོས་མཁོ་འདོན་བྱས་པའི་འོ་མ་རྣམས་གར་སོང་ཆ་མེད་དུ་གྱུར་བའི་ལྐོག་གྱུར་གྱི་གནད་
དོན་དེ་བཞིན་དུས་དེ་ནས་ཆུ་དྭངས་ཉ་གསལ་དུ་གྱུར་ཡོད། གང་ལགས་ཤེ་ན་འོ་མ་
དེ་དག་ཉིན་ལྟར་ཕག་པ་རྣམས་ཀྱི་བཟའ་བཅའི་ནང་བླུགས་ཀྱི་ཡོད་པ་དུད་འགྲོ་ཚང་མས་
མིག་མཐོང་ལག་ཟིན་བྱུང་ཡོད། ཞིམ་མངར་རོ་བཅུད་ལྡན་པའི་ཀུ་ཤུ་རྣམས་སྨིན་
འགོ་ཚུགས་པ་དང་སྦྲགས་འབྲས་ལྡན་ལྗོན་ཤིང་དེ་དག་སྐྱི་སེར་རླུང་གིས་དཀྲུགས་པའི་
ཉེར་ལེན་ལ་བརྟེན་སྣ་ཚོགས་མེ་ཏོག་བཀྲ་བའི་ཤིང་འབྲས་ལྡུམ་ར་དེ་བཞིན་ས་ལ་ཟགས་
པའི་ཤིང་འབྲས་ཀྱིས་བྱུར་བུར་གཏམས་ཡོད་པས་དུད་འགྲོ་ཚོས་དགའ་སྤྲོའི་ངང་ཉིན་ཞིག་
སར་ཟགས་པའི་ཤིང་འབྲས་དེ་དག་ཁོ་ཚོར་སྤྱི་སྙོམས་ཀྱིས་བགོ་འགྲེམས་བྱ་རྒྱུའི་རེ་བ་འཆང་
བཞིན་ཡོད་པ་རེད། ཆེས་བློ་ཕངས་པ་ཞིག་ལ་ཤིང་འབྲས་ལྡུམ་རའི་ནང་གི་བཅུད་
ལྡན་ཤིང་འབྲས་དེ་དག་ཕག་པ་ཁོ་ནའི་ལོངས་སུ་སྤྱོད་ཆེད་རྟ་ཆས་བླུགས་སྣོད་ཀྱི་ཁང་པའི་
ནང་བསྡུ་རུབ་བྱེད་དགོས་ལུགས་བཀའ་བཏང་པ་དང་། བཀའ་རྒྱ་དེར་ཕག་རྒོད་ནི་བྷོ་
ལན་དང་སཱི་ནོ་བྷོ་གཉིས་ཀས་མ་གྲོས་གཅིག་མཐུན་གྱིས་མོས་མཐུན་བྱས་སྟབས་དུད་འགྲོ་
ཚོས་མི་འདོད་པའི་རྣམ་འགྱུར་བསྟན་ཀྱང་ཅི་ལ་ཕན། དོན་གནད་དེའི་ཐད་གོང་གི་
ཕག་རྒོད་གཉིས་ཀྱིས་ཕག་པ་སཱི་ཁིའུ་ལར་དུད་འགྲོ་བྱིངས་རྣམས་ལ་འགྲེལ་བརྗོད་བྱེད་
པར་མངགས་པ་བཞིན་ཁོ་པས་དུད་འགྲོའི་ཁྲོད་དུ་ཡོང་ནས་“ངའི་རེ་བར་ཁྱེད་རྣམས་ཀྱིས་
ང་ཚོ་ཕག་པ་ཚོས་ཤིང་འབྲས་བདག་ཉར་བྱས་པ་དེ་བཞིན་རང་འདོད་དང་ཁེ་དབང་ལོངས་
སྤྱོད་བྱས་ལུགས་མི་དགོངས་རྒྱུའི་རེ་བ་ཞུ་གི་ཡོད། ང་ཚོ་ཕག་པ་མང་པོ་ཞིག་ལ་མཚོན་
ན་ཀུ་ཤུ་དང་འོ་མར་དགའ་ཞེན་མེད་པ་དེ་བཞིན་དུ་ང་རང་ངོས་ནས་ཀྱང་དེ་དག་ལ་དགའ་
ཞེན་དེ་ཙམ་མེད། འོན་ཀྱང་ང་ཚོས་ཀུ་ཤུ་དང་འོ་མ་ལོངས་སུ་སྤྱོད་པའི་དམིགས་
ཡུལ་གཙོ་བོ་ནི་འཕྲོད་བསྟེན་ལ་སྲུང་སྐྱོབ་བྱས་པ་ཞིག་ཡིན། གང་ལགས་ཞེ་ན་ཚན་
རིག་གིས་ར་སྤྲོད་བྱས་པ་ལྟར་ཀུ་ཤུ་དང་འོ་མ་གཉིས་ལ་ཕག་རྣམས་བདེ་ཐང་ངང་འཚོ་གནས་
ཐུབ་པའི་ཟས་བཅུད་ཚང་མ་ལྡན་ཡོད། ང་ཚོ་ཕག་རྣམས་ཀྱིས་ཀུ་ཤུ་ཟ་བ་དང་འོ་མ་
བཏུང་པ་ནི་ཁྱེད་རྣམས་ཀྱི་ཆེད་དུ་ཡིན། ང་ཚོ་ཕག་པ་རྣམས་ཀླད་པའི་ངལ་རྩོལ་བ་
ཡིན་པར་བརྟེན་གཞིས་ཀ་འདིའི་འཛིན་སྐྱོང་དང་སྒྲིག་འཛུགས་རྣམས་ང་ཚོར་བརྟེན་དགོས་
ཀྱི་ཡོད། དེར་བརྟེན་ང་ཚོས་ཉིན་མཚན་ལྟོས་མེད་ཀྱི་སྒོ་ནས་ཁྱེད་རྣམས་ཀྱི་བདེ་སྡུག་
ལ་བསམ་གཞིགས་བྱེད་ཀྱི་ཡོད། གལ་ཏེ་ཕག་པ་རྣམས་ཀྱིས་རང་འཁྲིའི་འོས་འགན་
ལེགས་པར་འཁྱེར་མ་ཐུབ་ཚེ་ཁྱེད་རྣམས་ཀྱིས་དེའི་མཇུག་འབྲས་ཅི་ཞིག་ཡོང་རྒྱུ་ཡིན་པ་
ཤེས་ཀྱི་ཡོད་དམ།”ཞེས་དྲིས་པ་དང་སྦྲགས་ཁོས་ཕར་མཆོང་ཚུར་མཆོང་བྱེད་པ་དང་མཉམ
དུ་མཇུག་མ་དབྱུག་བཞིན་དུ་མུ་མཐུད་ནས་“དེའི་མཇུག་འབྲས་ནི་གཞིས་བདག་ཇཱོན་སི་
སླར་ཡང་གཞིས་ཀ་འདིར་ཡོང་པར་ངེས་པས་ཁྱེད་ཚོའི་ཁྲོད་ནས་དུད་འགྲོ་གཅིག་ཀྱང་ཁོ་
པ་ཚུར་ཕྱིར་ལོག་བྱ་རྒྱུར་དགའ་མོས་བྱེད་མཁན་མེད་ཤས་ཆེ་”ཞེས་ནན་བརྗོད་ལྡན་པའི་
སྒོ་ནས་བརྗོད། དུད་འགྲོ་ཚོའི་འགྱུར་མེད་ཀྱི་དམ་བཅའ་ནི་གཞིས་བདག་ཇཱོན་སི་ཁོ་
པ་གཞིས་ཀ་དེར་ཕྱིར་ལོག་བྱ་རྒྱུར་འདོད་མོས་གཏན་ནས་མེད་པ་དེ་ཡིན་པས་དུད་འགྲོ་
ཚོས་རྩ་དོན་དེ་གཞི་རྩར་བཟུང་སྟེ་གླེལ་མོལ་བྱེད་སྐབས་ཁོ་ཚོར་དེ་ཙམ་གླེང་རྒྱུ་མེད་པའི་
གནས་སུ་གྱུར། དེར་བརྟེན་དུད་འགྲོ་དེ་དག་གིས་ཕག་པ་རྣམས་བདེ་ཐང་ངང་འཚོ་
གནས་དགོས་པའི་འགག་གནད་དེ་གསལ་པོར་ཤེས་སྟབས་རྩོད་གླེང་དེ་ཙམ་མེད་པའི་
སྒོ་ནས་འོ་མ་དང་། ལྡུམ་རའི་ས་སྟེང་དུ་བྲུལ་པའི་སྨིན་ཟིན་པའི་ཀུ་ཤུ་གཙོ་བོར་གྱུར་
པའི་ཤིང་འབྲས་རྣམས་ཕག་པ་ཚོས་ལོངས་སུ་སྤྱོད་རྒྱུ་ཁོ་ནར་ཉར་ཚགས་བྱ་རྒྱུར་མོས་མཐུན་
བྱས་པའོ།།

ལེའུ་བཞི་པ།

ཆུ་འཛིན་ལང་ལོང་དུ་འཕྱུར་བའི་དབྱར་དུས་སུ་དུད་འགྲོའི་གཞིས་ཀའི་ནང་དོན་རྐྱེན་ཅི་ཞིག་
བྱུང་མིན་གྱི་གནས་ཚུལ་སྐྱི་སེར་རླུང་དང་གཉིས་སུ་མེད་པར་དབྱིན་ཡུལ་གྱི་ཡུལ་གྲུ་ཕྱེད་
ཀ་ལྷག་ཙམ་ལ་དར་ཁྱབ་ཕྱིན་པ་དང་སྦྲགས་དཔྱོད་ལྡན་ཕག་རྒོད་སཱི་ནོ་བྷོ་དང་ནེ་བྷོ་ལན་
གཉིས་ཀྱིས་ཕུག་རོན་ཁྱུ་ཚོགས་ཤིག་དུད་འགྲོའི་གཞིས་ཀ་མ་ཡིན་པའི་གཞིས་ཀ་གཞན་
། ཁག་ལ་ཉམས་ཞིབ་གསང་མྱུལ་བྱེད་པར་མངགས་གཏོང་གིས་གཞིས་ཀ་དེ་དག་གི་ནང་
འཚོ་བཞིན་པའི་དུད་འགྲོ་གཞན་རྣམས་ལ་མཛའ་མཐུན་གྱི་འབྲེལ་ལམ་བྱས་ཏེ་དེ་སྔོན་དུད་
འགྲོའི་གཞིས་ཀའི་ནང་བྱུང་པའི་དུད་འགྲོའི་གྱེན་ལངས་སྐོར་ཁོ་ཚོར་བརྒྱུད་བསྒྲགས་བྱེད་
པ་དང་མཉམ་དུ་ཁོ་ཚོའི་རྣ་བར་འཇེབས་པའི་(དབྱིན་ཡུལ་གྱི་དུད་འགྲོ་)ཞེས་པའི་གླུ་དབྱངས་
དེ་བཞིན་ཁོ་ཚོར་སློབ་སྟོན་བྱེད་པར་མངགས། དུད་འགྲོ་ཚོས་སྐུ་ཞབས་ཇཱོན་སི་ལ་
གྱེན་ལོག་བྱས་རྗེས་སུ་དུད་འགྲོའི་གཞིས་ཀ་དེ་བཞིན་དུད་འགྲོ་ཚོས་སྒེར་བདག་བྱེད་པའི་
དུས་ཡུན་དེ་དག་གི་རིང། ཕྱུགས་བདག་སྐུ་ཞབས་ཇཱོན་སི་ལགས་ཝཱི་ལིང་ཀྲོན་ཡུལ་
གྲྭའི་ནང་ཡོད་པའི་སེང་གེ་དམར་པོ་ཞེས་པའི་ཆང་ཁང་དེར་བསྡད་དེ། དུད་འགྲོ་དེ་
དག་གིས་ཁོང་གི་བཀྲིན་ལ་བསམ་ཤེས་མེད་པར་ཁོང་རང་ཉིད་གཞིས་ཁང་ནས་གནས་དབྱུང་
བཏང་པ་ལ་སོགས་པ་རང་ཉིད་ཀྱིས་དུད་འགྲོའི་འོག་ཏུ་མྱངས་པའི་དཀའ་སྡུག་གི་སྐོར་རྣམས་
དོ་ཁུར་ཅན་གྱི་སྐྱེ་བོ་ཡོད་དོ་ཅོག་ལ་གླེང་སློང་བྱས་པས་ཞིང་པ་གཞན་ཚོས་ཁོ་པར་གདུང་
སེམས་མཉམ་སྐྱེད་བྱས་ཀྱང་། རེ་ཞིག་རིང་ཁོ་ལ་དོན་དངོས་ཀྱི་རྒྱབ་སྐྱོར་བྱས་མེད་
ཁར་དེ་ལས་བཟློག་སྟེ་ཁོ་ཚོ་རེ་རེའི་སེམས་ཁམས་སུ་མི་རུང་བའི་ལྐོག་བྱུས་རེ་བཅངས་
ཡོད་པ་ནི་གཞིས་བདག་ཇཱོན་སི་ལ་བྱུང་པའི་རྐྱེན་ངན་གྱི་གོ་སྐབས་དེ་དང་བསྟུན་ནས་རང་
ཉིད་ལ་ཁེ་ཕན་ཡོད་མིན་ལྟ་རྒྱུ་དེ་ཡིན། དུད་འགྲོའི་གཞིས་ཁང་གི་ཉེ་འདབས་སུ་
གནས་ཆགས་པའི་གཞིས་ཀ་གཞན་གཉིས་པོ་དེ་གཉིས་ཀྱི་འབྲེལ་ལམ་ཡག་པོ་མེད་པ་
དེ་དུད་འགྲོའི་གཞིས་ཀར་མཚོན་ན་བཟང་ཕྱོགས་ཀྱི་་རྣམ་པ་ཞིག་ཡིན། འགལ་ཟླར་
གྱུར་པའི་གཞིས་ཀ་དེ་གཉིས་ཀྱི་ནང་ནས་ཧྥོག་སི་འུ་གྲེ་འབོད་པའི་གཞིས་ཀ་དེ་བཞིན་གཞི་
ཁྱོན་ཆེན་པོ་ཡོད་མོད་ཀྱང་། དེའི་དོ་དམ་ལེགས་པོ་མེད་པར་ལྷོད་གཡེངས་སུ་ལུས་
པ་མ་ཟད་ཡར་རྒྱས་ཀྱི་རྣམ་པ་མེད་ཁར་ཕྱིའི་བཟོ་བཀོད་ཀྱང་ཆ་ལུགས་རྙིང་རལ་དང་། རྩ་
ཐང་རྣམས་སྔོ་ཟད་སྐྱ་ཐུག་ཏུ་གྱུར་བ། མཐའ་འཁོར་གྱི་རྭ་བ་དག་མིག་ལམ་ལ་མི་
མཛེས་ཤིང་ཞེ་མེར་བ་ཞིག་ཡོད། གཞིས་ཀ་དེའི་གཞིས་དཔོན་སྐུ་ཞབས་ཧྥིག་ཁཱོན་
ཀྲོན་ཟེར་བ་དེ་ནི་ཞིང་པ་སོས་དལ་ཅན་ཞིག་ཡིན་པས་རྒྱུན་དུ་ནམ་དུས་ལ་གཞིགས་ཏེ་དུས་
ཚོད་ཕལ་མོ་ཆེར་ཉ་འཛིན་པ་དང༌། རི་དྭགས་རྔོན་པ་ཁོ་ནར་འགྲོ་བ་ལས་གཞིས་ཀའི
འཛིན་སྐྱོང་གི་གནད་དོན་ལ་བསམ་གཞིགས་དང་དོ་འཁུར་དེ་ཙམ་བྱེད་ཀྱི་མེད། འོན་
ཀྱང་ཧྥན་ཇི་ཕཱི ལ་ཀྲེ་ཞེས་པའི་གཞིས་ཀ་གཞན་དེ་ནི་གཞི་ཁྱོན་ཆུང་ལ་དོ་དམ་ལེགས་པ་ཡོད།
གཞིས་ཀ་དེའི་གཞིས་བདག་སྐུ་ཞབས་ཧྥི་གྲེ་རི་ཞེས་པ་དེ་ནི་ལྟ་བ་མཁྲེགས་བཟུང་ཆེ་ལ་
སྤྱང་གྲུང་ལྡན་པ་ཞིག་ཡིན་པས་རྟག་པར་ཁ་མཆུ་ཁོ་ནའི་རྩོད་གླེང་ནང་ཚུད་ཀྱི་ཡོད། གཞིས་
དཔོན་དེ་གཉིས་ཕན་ཚུན་མེ་ཆུ་ལྟར་ཞེ་འཁོན་ཤིན་ཏུ་ཆེ་བས་ཐ་ན་སོ་སོ་སྒེར་གྱི་ཁེ་དབང་
ཆེད་དུའང་ཁོ་གཉིས་ཞི་མཐུན་ཡོང་བར་དཀའ་ཁག་འཕྲད་ཀྱི་ཡོད། གང་ལྟར་ཡང་
དུད་འགྲོའི་གཞིས་ཀར་བྱུང་བའི་དུད་འགྲོའི་གྱེན་ལོག་དེས་ཁོ་གཉིས་ལ་གཅིག་མཚུངས་
ཀྱི་དངངས་སྐྲག་ཅིག་སྐྱེས་པས་འབད་པ་དུ་མས་རང་ཉིད་ཀྱི་དུད་འགྲོ་རྣམས་ཀྱིས་དུད་འགྲོའི་
གཞིས་ཀར་བྱུང་བའི་དུད་འགྲོའི་གྱེན་ལོག་གི་སྐོར་ཤེས་རྟོགས་ཡོང་རྒྱུར་འགོག་རྐྱེན་སྒོ་
ཀུན་ནས་བཟོ་ཡི་ཡོད། ཐོག་མར་གཞིས་བདག་དེ་གཉིས་ཀྱིས་དུད་འགྲོའི་གཞིས་
ཀ་དུད་འགྲོ་རང་ཉིད་ཀྱིས་འཛིན་སྐྱོང་བྱེད་ལུགས་ཀྱི་ཟེར་སྒྲོས་དེར་མཐོང་ཆུང་གི་ཁྲེལ་དགོད་
བྱས་པ་མ་ཟད་མཱ་ནོར་གཞིས་ཀའི་( ཁོ་ཚོས་གཞིས་ཀ་དེར་དུད་འགྲོའི་གཞིས་ཀ་
ཞེས་འབོད་པར་འདོད་བློར་མི་བབ་པས་ཨུ་ཚུགས་ཀྱིས་སྒོ་ནས་མཱི་ནོར་གཞིས་ཀ་ཞེས་
འབོད་ཀྱི་ཡོད།)དུད་འགྲོ་རྣམས་རྟག་ཏུ་ཕན་ཚུན་ནང་འཁྲུག་ཤོར་ལུགས་དང་། མི་
རིང་བར་དུད་འགྲོ་རྣམས་ལྟོགས་ཤི་ཐེབས་ལུགས་ཀྱི་འཁྱོག་བརྗོད་མི་ཉུང་བ་ཞིག་བྱས་ཡོད།
འོན་ཀྱང་དུས་ཚོད་གང་ཙམ་འདས་ཟིན་ཀྱང་དུད་འགྲོ་རྣམས་ལྟོགས་ཤི་འཐེབས་རིགས་
བྱུང་མེད་པ་མངོན་གསལ་དུ་གྱུར་བའི་སྐབས་གཞིས་བདག་དེ་གཉིས་ཀྱི་དེ་སྔོན་རང་ཉིད་
ཀྱིས་དུད་འགྲོ་ཚོར་བཤད་པའི་རྗུན་ཕུག་མི་རྡོལ་བའི་ཆེད་དུད་འགྲོའི་གཞིས་ཁང་དུ་འཚོ་
བཞིན་པའི་དུད་འགྲོ་ཚོས་རང་རིགས་ཕན་ཚུན་ཟ་སྤྱོད་དང་། རྟའི་རྨིག་པས་ཕན་ཚུན་
བཅར་རྡུང་བྱས་པ་མ་ཟད་དུད་འགྲོའི་རིགས་རྣམས་ནང་ཁུལ་དུ་འཁྲིག་པ་སྤྱོད་པ་སོགས་
མི་རིགས་པའི་བྱ་ངན་སྣ་ཚོགས་བྱས་པའི་ཉེར་ལེན་ལ་བརྟེན་ད་ལྟའི་ཆར་དུད་འགྲོའི་གཞིས་
ཀ་དེ་བཞིན་སྣུམ་ཟད་ཀྱི་མར་མེ་བཞིན་ཉམས་རྒུད་ཤིན་དུ་ཆེན་པོ་བྱུང་ལུགས་ཀྱི་ཁྱོག་གཏམ་
མི་ཉུང་བ་ཞིག་བཤད་པ་དང་སྦྲགས་རྐྱེན་ངན་དེ་ནི་ཟློག་ཏུ་མེད་པའི་དངོས་པོའི་ཆོས་ཉིད་
ལ་གྱེན་ཟློག་གམ་བསྙོན་འཛུགས་བྱས་པའི་ཉེར་ལེན་གྱིས་ཡིན་ལུགས་བརྗོད། གཞིས་
བདག་དེ་གཉིས་ཀྱིས་དུད་འགྲོ་རྣམས་རྨོངས་པའི་དྲྭ་བར་བཙུད་ཐབས་ཇི་ལྟར་བྱས་ཀྱང་
ཁོ་ཚོས་གཞིས་བདག་དེ་གཉིས་ཀྱི་ཁྱོག་གཏམ་ལ་ཡིད་ཆེས་གཙང་མ་བྱས་མེད། མིའི་
རིགས་གནས་དབྱུང་བཏང་ཟིན་པའི་དུད་འགྲོའི་གཞིས་ཀ་ཡ་མཚར་ཅན་དེའི་ནང་འཚོ་གནས་
བྱེད་པའི་དུད་འགྲོ་ཚོས་རང་དབང་ལྡན་པའི་སྒོ་ནས་གཞིས་ཀ་དང་། སོ་སོའི་གནད་
དོན་ཁག་རང་ཐག་རང་གཅོད་བྱེད་ལུགས་རྣམས་ཕྱེད་བདེན་ཕྱེད་རྫུན་གྱི་སྒོ་ནས་གང་སར་
ཁྱབ་པས་ལོ་དེའི་ནང་དུད་འགྲོའི་གྱེན་ལོག་གི་རླབས་རྒྱུན་གཞིས་ཀ་གཞན་ཁག་དུ་འཕྱུར་
ཏེ་དེ་དག་གི་ནང་རྣམ་ཀུན་ཞི་དུལ་བག་ཡོད་ཀྱི་གླང་རྒན་རྣམས་གློ་བུར་དུ་རྨུ་རྒོད་ཅན་དུ་
གྱུར་བ་དང་། དཀར་ཚོགས་བལ་གྱིས་ཕྱུག་པའི་གཡང་དཀར་ར་ལུག་ཚོས་རྩྭ་རྭའི་རྭ་
བ་བཅག་གཏོར་གྱིས་དེའི་ནང་གསོག་ཉར་བྱས་པའི་རྩྭ་ལྗང་རྣམས་རྔམས་བཟས་བྱས་པ་།
དཀར་ཆུ་འོ་མས་ཕྱུག་པའི་བ་མོ་ཚོས་འོ་མ་འཇོ་ཡུལ་གྱི་ཤིང་ཟོམ་རང་ཉིད་ཀྱིས་སུག་པས་
བརྡེགས་པ། རི་དྭགས་རྔོན་སྐབས་བཞོན་རྟ་བྱེད་པའི་ཅང་ཤེས་རྟ་བོ་ཚོས་རྩལ་སྦྱོང་
མ་བྱས་པའི་ཁར་རང་ཉིད་ཀྱི་རྒྱབ་ཏུ་བཞོན་པའི་མི་ལ་སྤྱོད་ངན་བསློགས་པ་སོགས་འཇིགས་
ཡེར་བའི་རྐྱེན་ངན་གྱི་སྟེང་(དབྱིན་ཡུལ་གྱི་དུད་འགྲོ་)ཞེས་རྣ་བར་འཇེབས་པའི་གཞས་དེའི་
གཞས་གདངས་ཙམ་མ་ཟད་གཞས་ཚིག་ཀྱང་གཟུགས་མེད་ཀྱི་རླུང་བུ་དང་འདྲ་བར་མགྱོགས་
པོར་ས་ཆ་གང་སར་ཁྱབ་བརྡལ་དུ་ཕྱིན་པས་གཞིས་བདག་ཚོས་གླུ་གཞས་དེ་རྣ་བས་ཐོས་
སྐབས་མི་བཟོད་པའི་སྡང་ཟུག་མི་སྐྱེ་བ་ཅི་ལ་སྲིད། གཞིས་བདག་གཉིས་པོ་དེས་ཆ་
སྨོད་བྱ་ཡུལ་དུ་ངོས་འཛིན་བྱེད་པའི་དུད་འགྲོའི་གཞིས་ཁའི་གླུ་དབྱངས་དེ་དུད་འགྲོ་ཚོས་
ཅི་འདྲ་བྱས་ཏེ་ཤེས་ལུགས་ཡང་ངོས་འཛིན་བྱེད་ཐུབ་མེད། ཁོ་ཚོས་དུད་འགྲོ་གང་
འདྲ་ཞིག་ཡིན་རུང་གླུ་གཞས་དེ་གཏོང་བ་མཐོང་ཚེ་ས་ཆ་དེ་གར་ལྕག་གིས་བྲབས་པ་ལ་སོགས་
པའི་བྱ་ཐབས་སྤྱད་མོད་ཀྱང་དུད་འགྲོའི་རྣ་བར་སྙན་པའི་གླུ་གཞས་བཀག་འགོག་བྱེད་ཐུབ
མེད། བྲེ་འགྱུར་སྙན་པའི་འཇོལ་མོས་རྭ་སྐོར་སྟེང་ནས་གླུ་དབྱངས་ལེན་པ་དང་ཕུག་
རོན་ཚོས་ཡལ་ག་མཐོན་པོའི་རྩེ་ནས་མགྲིན་དབྱངས་གྱེར་བའི་གདངས་རྣམས་ལྕགས་
བཟོ་བའི་ལྕགས་བརྡུང་པའི་སྒྲ་དང་ལྷ་ཁང་གི་དྲིལ་བུའི་སིལ་སྒྲ་དང་གཉིས་སུ་མེད་པ་ལྟ་
བུར་གྱུར་བ་དེ་དག་གཞིས་བདག་ཚོས་ཐོས་པ་ནི་འབྱུང་འགྱུར་ཁོ་ཚོ་ཉམས་རྒུད་དུ་འགྱུར་
བའི་སྔོན་རྟགས་ཡིན་ལུགས་ངོས་འཛིན་གྱིས་ཁོང་རྣམས་འཇིགས་སྣང་སྐྱེས་ཏེ་ལུས་ཀྱི་
བ་སྤུ་ཡང་གཟེངས། ཕྱི་ཟླ་བཅུ་པའི་ནང་གཡུར་ཟའི་མ་སྨོས་ལོ་ཏོག་བརྔས་ཟིན་རྗེས་
ཕུང་གསོག་བྱས་ཏེ་དེ་དག་འགའ་ཞིག་ཚར་མ་རྡུང་ཚར་མ་ཐག་ཡངས་པའི་མཁའ་དབྱིངས་
སུ་ཕུག་རོན་ཁྱུ་ཚོགས་ཤིག་ནམ་འཕངས་གཅོད་བཞིན་དགའ་སྤྲོའི་ངང་དུད་འགྲོའི་གཞིས་
ཁང་གི་རྭ་སྐོར་ནང་བབ་པས་གཞིས་བདག་ཇཱོན་སི་ཡིས་གཙོས་ཁོ་པའི་འཁོར་རྣམས་དང་
ཧྥོག་སི་འུ་གྲེ་དང་ཧྥི་ཆི་ཕཱིལ་གྲེ་གཞིས་ཀ་གཉིས་ནས་མི་སྣ་དྲུག་ཙམ་ཡོད་པ་ཚང་མས་
ལག་དུ་དབྱུག་པ་དང་ཇཱོན་སི་རང་ཉིད་ཀྱིས་མེ་མདའ་ཞིག་འཁྱེར་ཏེ་ཕྲེད་ཤིང་ལྔ་བརྒྱབ་པའི་
དུད་འགྲོའི་གཞིས་ཀའི་རྒྱལ་སྒོའི་ནང་འཛུལ་པ་རེད། ཁོ་ཚོ་དུད་འགྲོའི་གཞིས་ཀ་
དེར་ཡོང་དོན་ནི་གཞིས་ཀ་དེ་ཡི་བདག་དབང་སྐུ་ཞབས་ཇཱོན་སི་ཡི་ལག་ཏུ་སླར་གསོ་བྱ་རྒྱུའི་
ཆེད་དུ་ཡིན་པ་སྨྲོས་ཅི་དགོས། ཆེས་སྟབས་ལེགས་པ་ཞིག་ལ་རྣམ་རིག་བཀྲ་བའི་
དུད་འགྲོ་ཚོས་གནས་ཚུལ་དེ་འདྲ་ཞིག་ཡོང་ངེས་པ་སྔོན་དཔག་བྱས་ཏེ་དགྲ་བོར་རྒོལ་རྡུང་
སྤྲོད་རྒྱུའི་གྲ་འགྲིག་རྣམས་ལེགས་པར་བྱས་ཡོད། དུད་འགྲོའི་གཞིས་ཀ་དེའི་སྲུང་
སྐྱོབ་ལས་དོན་གྱི་བཀོད་འདོམས་པ་གཙོ་བོ་དཔྱོད་ལྡན་ཕག་པ་སཱི་ནོ་བྷོ་ཡིན་ཞིང་། ཁོས་
དེ་སྔོན་ཕྱུགས་བདག་ཇཱོན་སི་ཡི་སྡོད་ཁང་ནས་རྙེད་སོན་བྱུང་པའི་འངྷུ་ལཱི་སི་ཛར་ཡི་དམག་
འཐབ་བྱས་སྐོར་གསལ་བའི་དཔེ་དེབ་རྙིང་པ་ཞིག་ནས་སློབ་སྦྱོང་བྱས་ཡོད་པས་ཁོས་དུད་
འགྲོ་རྣམས་ལ་མགྱོགས་པོར་བཀའ་རྒྱ་བཏང་པས་ཁོ་ཚོ་ཚང་མ་དུས་ཡུན་ཁྱུག་ཙམ་ནང་
ཁོའི་འཁྲིས་སུ་འབྱོར། དུད་འགྲོ་ལ་རྒོལ་བར་རྩོམ་པའི་མིའི་རིགས་རྣམས་གཞིས་
ཀའི་ཁང་པའི་འཁྲིས་སུ་འབྱོར་ལ་ཉེ་བའི་སྐབས་སུ་སཱི་ནོ་བྷོ་ཡིས་དགྲ་བོ་རྣམས་ལ་ཐོག་མར་
རྒོལ་རྡུང་སྤྲོད་རྒྱུ་འགོ་བརྩམས། ཁ་གྲངས་སུམ་ཅུ་སོ་ལྔ་ལས་གྲུབ་པའི་ཕུག་རོན་
ཁྱུ་ཚོགས་རྣམས་མཁའ་དབྱིངས་སུ་ཕར་ཚུར་འཕུར་སྐྱོད་བྱེད་བཞིན་དགྲ་བོ་དེ་དག་གི་མགོའི་
སྟེང་བྱ་སྐྱག་བཏང་པས་ཁོ་ཚོས་ཕུག་རོན་ལ་འཐབ་ཡ་བྱེད་སྐབསརྭ་སྐོར་རྒྱབ་ཏུ་གབ་པའི་
སེར་བྱ་ངང་པ་ཚོས་ཧོབ་ཐོན་བྱས་ཏེ་དགྲ་བོའི་རྐང་པའི་ཉྭ་ལ་སོ་བརྒྱབ་ཡོད། འོན་
ཀྱང་དེ་སྐབས་ཀྱི་དམག་འཐབ་དེ་ནི་རྒྱལ་ཕམ་དབྱེ་འབྱེད་ཀྱི་འཐབ་འཁྲུག་ཅིག་མིན་
སྟབས་དུད་འགྲོ་བྱིངས་རྣམས་ལམ་སེང་དགྲ་བོའི་མདུན་དུ་ཐོན་པས་དགྲ་བོ་དེ་དག་གིས་
དབྱུག་པས་འདབ་ཆགས་སེར་བྱ་ངང་པ་རྣམས་ཕམ་པར་བྱས་ཡོད། དེ་རྗེས་སཱི་ནོ་བྷོ་
རང་ཉིད་ཀྱིས་འགོ་ཁྲིད་དེ་སླར་ཡང་དགྲ་བོར་རྒོལ་རྡུང་ཐེངས་གཉིས་པ་བྱ་རྒྱུ་འགོ་བཙུགས།
སྐབས་དེར་མཱུ་རིལ་དང་བོང་བུ་བྷན་ཇ་མིན། ལུག་ལ་སོགས་པ་རྣམས་ཀྱིས་དཔའ་
ངར་ཞུམ་མེད་ཀྱི་སྒོ་ནས་དགྲ་བོའི་མདུན་དུ་དཔུང་འཇུག་བྱས་པ་དང་། ལུགས་རྣམས་
ཀྱི་དགྲ་བོར་ཕྱོགས་བཞི་ནས་རྒོལ་རྡུང་སྤྲད་པ་དང་སྦྲགས། བོང་བུ་བྷེ་ཇན་མིན་གྱིས་
དགྲ་བོའི་མཐའ་སྐོར་དུ་བསྐྱོད་དེ་ཁོ་ཚོར་རང་ཉིད་ཀྱི་རྨིག་པས་རྡུང་རྡེག་བཏང་། འོན་
ཀྱང་ཕར་རོལ་དགྲ་བོའི་དཔུང་སྡེ་རྣམས་དབྱུག་པ་དང་ལྷམ་གྱི་ལྕགས་གཟེར་ལ་སོགས་
པའི་གོ་ཆས་ལེགས་པར་སྤྲས་ཡོད་སྟབས་རེ་ཞིག་དགྲ་རྣམས་ཆམ་ལ་ཕབ་པར་དཀའ་
བའི་གནས་སུ་གྱར་ཡོད། རྒྱུ་མཚན་དེ་ལ་བརྟེན་ནས་སཱི་ནོ་བྷོ་ཡིས་གློ་བུར་དུ་དུད་
འགྲོ་རྣམས་རེ་ཞིག་ཕྱིར་འཐེན་བྱ་དགོས་པའི་བཀའ་བཏང་པས་དུད་འགྲོ་རྣམས་རྒྱལ་སྒོ་
བརྒྱུད་ཁྱམས་རྭའི་ནང་འཛུགས་ཞུགས་བྱས། མི་དེ་དག་གིས་དུད་འགྲོར་ཕམ་ཉེས་
བྱུང་སྟེ་ཕྱིར་འཐེན་བྱེད་པ་མཐོང་སྐབས་ཁོ་ཚོས་རྒྱལ་ཁའི་ངར་སྐད་འབྲུག་ལྟར་སྒྲོག་བཞིན་
དུ་ཕྱིར་བྲོས་བྱེད་བཞིན་པའི་དུད་འགྲོའི་རྗེས་སུ་ཟང་ཟིང་ངང་རྒྱུགས་ཡོད། མི་དེ་དག་
དུད་འགྲོའི་རྗེས་སུ་རྒྱུགས་པ་དེ་ནི་རྣམ་དཔྱོད་ཀྱིས་ཕྱུག་པའི་ཕག་རྒོད་སཱི་ནོ་བྷོ་ཡི་སེམས་
ཀྱི་གཏིང་དུ་བཅངས་པའི་རེ་འདུན་དེ་ཡིན། ཕྱིར་འཐེན་བྱེད་བཞིན་པའི་དུད་འགྲོ་རྣམས་
རང་ཉིད་ཀྱི་ཁྱམས་རའི་ནང་བདེ་བར་འབྱོར་མཚམས་བ་ཕྱུགས་ཀྱི་གཡབ་ཁང་རྒྱབ་ཏུ་འཇབ་
སྒུག་བྱེད་བཞིན་པའི་སྟོབས་ལྡན་རྟ་པོ་གསུམ་དང་། བ་ཕྱུགས་གསུམ། ཕག་པ་
རྣམས་གློ་བུར་དུ་དགྲ་བོའི་རྒྱབ་ཏུ་ཐོན་ཏེ་ཁོ་ཚོ་བཀག་པ་དང་སྦྲགས། སཱི་ནོ་བྷོ་རང་
ཉིད་ཕྱུགས་བདག་ཇཱོན་སི་ལ་འཐབ་འཛིང་བྱེད་པར་འགྲོ་བཞིན་དུ་དུད་འགྲོ་གཞན་རྣམས་
ཀྱིས་དགྲ་བོ་བྱིངས་རྣམས་ལ་རྒོལ་རྡུང་སྤྲོད་དགོས་པའི་བརྡ་བཏང༌། ཕྱུགས་བདག་
ཇཱོན་སི་ཡིས་ཕག་རྒོད་སཱི་ནོ་བྷོ་རང་ཉིད་ལ་འཐབ་པར་ཡོང་པ་མཐོང་མ་ཐག་ཁོས་སཱི་ནོ་བྷོ་
ལ་མེ་མདའ་བརྒྱབ་པས་ཕག་རྒོད་དེའི་རྒྱབ་ཁྲག་གིས་འཁེངས་པ་མ་ཟད་ཉམ་ཆུང་ལུག་
གཅིག་ཀྱང་ཁོའི་མེ་མདའི་ཁ་འོག་ནས་ཚེ་སྲོག་ཤོར་པ་རེད། དཔའ་ངར་ཞུམ་པ་མེད་
པའི་སཱི་ནོ་བྷོ་ཡིས་རང་ཉིད་ལ་རྨས་སྐྱོན་ཤོར་ཡང་ཐེ་ཚོམ་སྤུ་ཙམ་མེད་པར་ཁོ་པ་དང་འཐབ་
འཛིང་བྱས་པས་སྐུ་ཞབས་ཇཱོན་སི་ལྕི་བ་ཕུང་པོ་ཞིག་གི་སྟེང་དུ་ལྷུང་སྟེ་རང་ཉིད་ཀྱི་མེ་མདའང་
ལག་ནས་ཤོར་བ་རེད། མི་དང་དུད་འགྲོ་གཉིས་དབར་བྱུང་པའི་འཐབ་འཁྲུག་གི་
བརྒྱུད་རིམ་ཁྲོད་ཆེས་གཟི་རྔམ་ཆེ་ཤོས་ནི་རྟ་རྒོད་བྷོག་སར་གྱི་དྲག་རྩལ་དེ་ཡིན། ཁོས་
སྟོབས་ཤུགས་ཤིན་དུ་ཆེ་བའི་རྟ་གསེབ་ཅིག་དང་འདྲ་བར་མདུན་གྱི་སུག་ལག་གཉིས་ཡངས་
པའི་བར་སྣང་སྟེང་འཕྱར་བཞིན་ལྕགས་གཟེར་བརྒྱབ་པའི་རྨིག་པ་དེ་ཐོག་མར་ཧྥོག་སི་འུ་
གྲེ་གཞིས་ཀ་ནས་ཡོང་པའི་སྐྱེས་པ་དར་མ་ཞིག་གི་ཀ་ལིར་བཞུས་པས་སྐྱེས་པ་དེ་འདམ་
དཀྱིལ་དུ་ལྷུང་པ་དང་སྦྲགས་དྲན་མེད་དུ་གྱུར། རྟ་རྒོད་བྷོག་སར་གྱི་མིག་གི་མཐོང་
སར་ཡོད་པའི་དགྲ་བོ་རྣམས་ཁོ་པའི་དྲག་རྩལ་ལ་སྐྲགས་ཏེ་རང་གི་ལག་ཏུ་འཁྱེར་པའི་དབྱུག་
པ་བསྐྱུར་ནས་བྲོས་འགོ་བརྩམས་ཀྱང་ཁོང་ཁྲོའི་མེ་ལྕེ་འབར་བཞིན་པའི་དུད་འགྲོ་གཞན་
ཚོས་མཉམ་རུབ་བྱས་ཏེ་དཔའ་ཞུམ་པའི་དགྲ་སྡེ་དེ་དག་ལ་རང་ཉིད་ཀྱིས་རྭ་ཡིས་འབིགས་
པ་དང༌། སོ་བརྒྱབ་པ། རྡོག་རྫིས་བཏང་པ་ལ་སོགས་པའི་རྩུབ་སྤྱོད་སྣ་ཚོགས་ཀྱི་
སྒོ་ནས་གཞིས་ཀའི་ཁྱམས་རའི་མཐའ་འཁོར་དུ་རྗེས་འདེད་བཏང་། དུད་འགྲོའི་གཞིས་
ཁ་ཡི་དཔའ་ངར་ཆེ་བའི་དུད་འགྲོ་ཚང་མས་རང་ནུས་ལ་དཔག་པའི་དགྲ་བོར་འཁོན་ལན་
མ་བསློགས་པ་གཅིག་ཀྱང་བྱུང་མེད་ལ་ཐ་ན་ཉམས་ཆུང་ཞི་མིས་ཀྱང་ཁང་ཐོག་ནས་ཧོབ་མཆོངས་
བྱས་ཏེ་ཕྱུགས་རྫི་ཞིག་གི་མཇིང་པར་སྡེར་མོ་བརྒྱབ་པས་ཁོ་དབང་མེད་དུ་སྐད་ངན་ཤོར་དགོས་
པ་བཟོས་ཡོད། ཁྱམས་རའི་རྒྱལ་སྒོ་ཕྱེས་ཚར་རྗེས་མི་དེ་དག་རང་ཉིད་ཚེ་ལས་མཐར་
སོང་སྙམ་པའི་དགའ་སྤྲོའི་ངང་ཁྱམས་ར་ནས་ཕྱིར་ཐོན་ཏེ་བྲོས་པ་རེད། མི་དེ་དག་
གིས་དུད་འགྲོའི་གཞིས་ཀ་དེར་བཙན་འཛུལ་བྱས་ནས་དུས་ཡུན་སྐར་མ་ལྔ་ཙམ་ལས་མ་
ཕྱིན་པར་ཁོ་ཚོར་ཕམ་ཉེས་ཤོར་ཏེ་ཕྱིར་འཐེན་བྱེད་དགོས་བྱུང་པ་མ་ཟད་ཐོག་མར་གཞིས་ཀ་
དེར་རྒོལ་བར་ཡོང་སྐབས་དང་འདྲ་བར་ཕྱིར་བྲོས་བྱེད་སྐབས་སླར་ཡང་སེར་བྱ་ངང་པ་ཁྱུ་ཚོགས་
ཀྱིས་སིར་སྒྲ་སྒྲོག་བཞིན་དགྲ་བོའི་རྐང་པའི་ཉྭ་ལ་མཆུ་རྒྱག་བཞིན་མཐར་སྐྲོད་བཏང་པ་རེད།
མི་རྣམས་དུད་འགྲོའི་གཞིས་ཀ་ནས་མཐར་སྐྲོད་བཏང་ཟིན་ཏེ་ད་ཆ་ལྷག་ཡོད་པ་ནི་རྟ་རྒོད་
བྷོག་སར་གྱིས་རྒོལ་རྡུང་བཏང་པའི་སྐྱེས་པ་གཞོན་ནུ་གཅིག་པོ་དེ་ཡིན། ཁོ་ནི་ཤེས་
མེད་ཀྱི་བེམ་གཟུགས་དང་འདྲ་བར་འདམ་གྱི་དཀྱིལ་དུ་ད་དུང་ཡང་ཁ་སྦུབ་ཏུ་ལུས་ཡོད་
སྟབས་བྷོག་སར་གྱིས་རྨིག་པས་ཁོ་པར་འབུད་རྒྱག་བརྒྱབ་ཀྱང་ཁོ་ནི་འགུལ་མེད་དུ་ལུས་
པས་བྷོག་སར་ཡིད་སྐྱོ་བཞིན་དུ་སྐྱེས་པ་གཞོན་ནུ་དེ་རྐྱེན་ལམ་དུ་ཕྱིན་ཚར་འདུག ང་
ལ་ཁོ་པའི་སྲོག་འཕྲོག་རྒྱུའི་འཆར་གཞི་རྩ་བ་ནས་མེད། འོན་ཀྱང་ཆེས་སྡུག་པ་ཞིག་
ལ་ངས་ལྕགས་གཟེར་གྱོན་ཡོད་བསམ་པ་མ་བྱུང༌། ངས་ཁོ་ཆེད་མངགས་གསོད་
རྒྱུ་མ་བྱུང་བརྗོད་ཚེ་སུ་ཞིག་གིས་ང་ལ་ཡིད་ཆེས་བྱེད་སྲིད”ཅེས་བཤད་པར་ཕག་རྒོད་སཱི་
ནོ་བྷོ་ཡིས་རང་ཉིད་ཀྱི་རྨ་ཁ་ནས་ཁྲག་ཐིགས་ཞུར་བཞིན་དུ་བློ་མཐུན་ལགས། དམག་
འཁྲུག་ནི་དམག་འཁྲུག་རང་ཡིན་པས་ཡ་ང་སྙིང་རྗེ་བྱེད་མི་དགོས། འོན་ཀྱང་བློ་ཕངས་
པ་ཞིག་ལ་མི་དེ་དག་གི་ཁྲོད་ནས་ཡག་ཤོས་དེ་རྐྱེན་ལམ་དུ་ཕྱིན་འདུགཅེས་བརྗོད་པའི་
ལན་དུ་བྷོག་སར་གྱིས་མིག་ཟུང་མཆི་མས་ཁེངས་བཞིན་དུ་“ ང་ལ་སེམས་ཅན་གཞན་གྱི་
སྲོག་གཅོད་རྒྱུ་ལྟ་ཅི་ཐ་ན་རང་ཉིད་ཀྱི་དགྲ་བོ་མིའི་རིགས་ཀྱི་སྲོག་ཀྱང་ཕྲོགས་འདུན་མེདཅེས་
ནན་བརྗོད་བྱས་པ་རེད། མི་དང་དུད་འགྲོ་གཉིས་བར་གྱི་འཐབ་འཁྲུག་མཇུག་བསྒྲིལ་
མཚམས་དུད་འགྲོ་ཚོས་མཱུ་ལི་མེད་པ་ཤེས་རྟོགས་བྱུང་སྟེ་དུད་འགྲོ་ཞིག་གིས་ཁོ་མོ་གང་
དུ་ཕྱིན་ཡོད་དམ་”ཞེས་དྲིས་པར་དུད་འགྲོ་བྱིངས་ཚོའི་བསམ་པའི་འཆར་སྒོར་དགྲ་སྡེའི་
ཚོགས་ཀྱིས་ཁོ་མོར་འཚེ་བ་བྱས་པའམ་ཡང་ན་ཁོ་ཚོས་བཙན་ཁྲིད་བྱས་པར་དོགས་ཏེ་རེ་
ཞིག་ཡ་མཚར་གྱི་གནས་སུ་གྱུར། སྟབས་ལེགས་པ་ཞིག་ལ་མཐའ་མར་ཁོ་ཚོས་མཱུ་
ལི་རྟ་རའི་ནང་དུ་རྩ་སྐྱ་བླུགས་པའི་བྲེས་ཁའི་ནང་མགོ་དུད་དེ་གབ་ཡོད་པ་ཤེས་རྟོགས་
ཐུབ་པས་བློ་བདེ་བག་ཕེབས་སུ་གྱུར། དོན་དངོས་ཐོག་མཱུ་ལི་ནི་མི་དང་དུད་འགྲོ་གཉིས་
འཐབ་འཁྲུག་སྐབས་མེ་མདའི་སྐད་ཐོས་མ་ཐག་བྲོས་བྱོལ་དུ་ཕྱིན་ཡོད། དུད་འགྲོ་
ཚོར་མཱུ་ལི་རྙེད་ནས་ཚུར་ལོག་ཡོང་སྐབས་དེ་སྔོན་བྷོག་སར་གྱིས་རྒོལ་རྡུང་སྤྲད་ནས་དྲན་
མེད་དུ་རྒྱལ་བའི་སྐྱེས་པ་གཞོན་ནུ་དེ་དྲན་པ་གསོས་ཏེ་གར་སོང་ཆ་མེད་དུ་གྱུར་ཡོད། དགྲ་
སྡེ་ལས་རྣམ་པར་རྒྱལ་པའི་དུད་འགྲོ་ཚོས་སླར་ཡང་དགའ་སྤྲོའི་ངང་མཉམ་འཛོམས་ཀྱིས་
སྔོན་འགྲོའི་གྲ་སྒྲིག་མེད་པའི་སྒོ་ནས་རྒྱལ་ཁའི་སྟོན་མོ་ཞིག་བཤམས་ཏེ་དུད་འགྲོ་རེ་རེས
རང་ཉིད་ཀྱིས་འཐབ་འཁྲུག་དེའི་ནང་བྱས་རྗེས་ག་རེ་བཞག་པ་རྣམས་སྐད་གདངས་མཐོན་
པོས་རྒྱས་བཤད་བྱས་པ་དང་། ཡངས་པའི་མཁའ་དབྱིངས་སུ་རྒྱལ་དར་སྒྲེང་ཞོར་༼དབྱིན་
ཡུལ་གྱི་དུད་འགྲོ་༽ཞེས་པའི་གདངས་སྙན་གླུ་དབྱངས་དེ་བཞིན་ཐེངས་འགའ་བླངས།
དེ་རྗེས་གཡུལ་འཁྲུག་ནང་དུད་འགྲོའི་ཕྱོགས་ནས་རྐྱེན་ལམ་དུ་ཕྱིན་པའི་གཡང་དཀར་ལུག་
གཅིག་པོ་དེར་གཙིགས་ཆེའི་གཤིན་ཆོས་བྱས་པ་མ་ཟད་ལུག་དེའི་ཆེད་ཚེ་མ་ཅན་གྱི་ཤིང་
ཕྲན་ཞིག་ཀྱང་འདེབས་འཛུགས་བྱས་པ་རེད། གཞན་ཡང་གཡང་དཀར་ལུག་དེའི་
དུར་སའི་འཁྲིས་སུ་ཕག་རྒོད་སཱི་ནོ་བྷོ་ཡིས་དུད་འགྲོ་རྣམས་ལ་རང་ཉིད་ཀྱི་གཅེས་པའི་ཚེ་
སྲོག་དོར་དགོས་བྱུང་ཡང་འབྱུང་འགྱུར་དུད་འགྲོའི་གཞིས་ཀ་དེ་སྲུང་སྐྱོབ་ལེགས་པོ་བྱ་དགོས་
ལུགས་ཀྱི་གཏམ་བཤད་ཀྱང་བྱས་པ་རེད། དཔའ་ངར་ལས་ལ་བརྩོན་པའི་དུད་འགྲོ་
ཚོས་མ་གྲོས་གཅིག་མཐུན་གྱིས་དྲག་ལས་ཀྱི་དཔའ་རྟགས་མཚོན་ཆེད་ར་གན་༼ དེ་ནི་
རྟ་ཆས་བླུགས་སའི་མཛོད་ཁང་ནང་ཡོད་པའི་རྟ་བོའི་ར་གན་རྙིང་པ་དེ་ཡིན༽ལས་གྲུབ་
པའི་རིམ་པ་དང་པོའི་དུད་འགྲོའི་དཔའ་བོ་ཞེས་པ་གསར་བཅོས་ཀྱིས་དཔྱོད་ལྡན་དཔའ་
བོ་སཱི་ནོ་བྷོ་དང་སྟོབས་ཤུགས་ཀྱིས་ཕྱུག་པའི་རྟ་རྒོད་བྷོག་སར་གཉིས་ལ་ཆེད་བསྟོད་ཚུལ་
དུ་སྤྲད་པ་རེད། གཞན་ཡང་རིམ་པ་གཉིས་པའི་རྟགས་མ་དེ་འཇིག་རྟེན་ཕྱི་མར་
བཞུད་ཟིན་པའི་གཡང་དཀར་མ་མོ་དེར་སྤྲད། མིའི་རིགས་དང་ཁོ་ཚོ་འཐབ་འཁྲུག་
བྱེད་ཡུལ་གྱི་གཡུལ་ས་དེར་དུད་འགྲོ་ཚོས་མིང་མི་འདྲ་བ་ཞིག་འདོགས་དགོས་མིན་གོ་
བསྡུར་བྱས་མཐར་དགྲ་སྡེར་འཇབ་རྒོལ་སྤྲོད་ཡུལ་བ་ཕྱུགས་ཚོའི་གཡབ་ཁང་ནས་ཡིན་
སྟབས་ཁོ་ཚོས་གཡུལ་ས་དེར་“བ་ཕྱུགས་ཀྱི་སྤྱིལ་བུའི་གཡུལ་ས་”ཞེས་མིང་བཏགས།
ཕྱིས་སུ་དུད་འགྲོ་ཚོར་གཞིས་བདག་ཇཱོན་སི་ཡི་འདམ་དཀྱིལ་དུ་ཟགས་པའི་མེ་མདའ་དེ་
རྙེད་སོན་བྱུང་པ་མ་ཟད་གཞི་བདག་གིས་མཛོད་ཁང་ནང་རྫས་མདེལ་མཁོ་འདོན་བྱེད་ཀྱི་
ཡོད་པ་ཤེས་རྟོགས་ཀྱང་བྱུང་ཡོད། དེར་བརྟེན་དུད་འགྲོ་ཚོས་མེ་མདའ་དེ་བཞིན་མེ་
སྒྱོགས་དང་འདྲ་བར་དར་ཤིང་འཁྲིས་སུ་བཙུགས་ཏེ་བ་ཕྱུགས་ཀྱི་སྤྱིལ་བུའི་འཁྲིས་སུ་བྱུང་
པའི་མི་ཕྱུགས་བར་གྱི་དམག་འཁྲུག་གི་དྲན་གསོའི་ཆེད་སྤྱི་ཟླ་བཅུ་པའི་ཚེས་བཅུ་གཉིས་
དང༌། དུད་འགྲོའི་འོས་ལངས་ཀྱི་རྗེས་དྲན་ཆེད་ཕྱི་ཟླ་དྲུག་པའི་ཚེས་ཉེར་བཞི་སྟེ་ལོ་
གཅིག་ལ་མེ་མདའ་ཐེངས་གཉིས་རྒྱག་གི་ཡོད་པ་རེད།

ལེའུ་ལྔ་པ།

གྲང་རླུང་འུར་འུར་དུ་ལྡང་པའི་དགུན་དུས་ཤར་མཚམས་མཱུ་ལི་ཉིན་རེ་བཞིན་རྙོག་གྲ་ཇེ་ཆེར་
གྱུར། ཁོ་མོས་ཞོགས་པ་རྟག་པར་རང་ཉིད་གཉིད་ལས་མ་སད་པ་དང་། ཁ་ལག་
གི་དང་ག་ཡག་པོ་ཡོད་ཀྱང་ཡ་མཚར་བའི་ནད་ཅིག་གིས་མནར་ལུགས་ཁོ་ན་བཤད་དེ་ལས་
ཀར་རྗེས་ལུས་ཐེབས་ཀྱི་ཡོད། དེ་བས་ཛ་དྲག་ཆེ་བའི་བཤད་ཡམས་ཤིག་ཡོད་པ་ནི་
ཉིན་ཞིག་མཱུ་ལི་མཛེས་སྡུག་ལྡན་པའི་ཁྱམས་རའི་ནང་རང་ཉིད་ཀྱི་རིང་ལ་ཕྲ་བའི་མཇུག་མ་
དབྱུག་པ་དང་སྦྲགས་ཁ་ནང་རྩྭ་་སྐྱ་རྐང་གཅིག་ཟ་བཞིན་འཆམ་འཆམ་དུ་སྐྱོད་སྐབས་རྒོད་
མ་ཁཱོ་ལི་ཝར་གྱིས་ཁོ་མོ་ཕར་ཕྱོགས་སུ་ཁྲིད་དེ་བཤད་དོན“མཱ་ལི། ངས་ཤིན་ཏུ་ཉེན་
ཚབས་ཆེ་བའི་དོན་གནད་ཅིག་ཁྱེད་ལ་བཤད་རྒྱུར་དེ་རིང་ཞོགས་པ་ཁོ་མོས་ཁྱེད་རང་ང་ཚོ་
དུད་འགྲོའི་གཞིས་ཀ་དང་ཧྥོག་སི་འུ་གྲེ་གཞིས་ཀ་གཉིས་བར་དུ་ཡོད་པའི་ཤིང་ཕྲན་ར་བའི་
ཁྲོད་ཁྱེད་རང་ར་བ་དེའི་ཚུར་ཕྱོགས་དང་གཞིས་ཀ་དེའི་གཞིས་བདག་ཧྥི་ཁྲི་ཀྲོན་གྱི་ཕྱོགས་
གཏོགས་མི་ཞིག་ར་བ་དེའི་ཕར་ཕྱོགས་སུ་ལངས་ཏེ་ཁྱོད་ལ་གླེང་མོལ་བྱེད་པ་མ་ཟད་ཁྱེད་
རང་གིས་སྐྱེས་པ་དེར་ཁྱེད་རང་ཉིད་ཀྱི་སྣ་ལ་བྱིལ་བྱིལ་ཡང་བྱེད་དུ་བཅུག་པ་ངས་མཐོང་
བྱུང་། སྤྱིར་སྐབས་དེ་དུས་ང་ཁྱེད་དང་བར་ཐག་ཅུང་རིང་པའི་སར་གནས་ཡོད་ཀྱང་
ངས་འདྲེན་བྱེད་དབང་པོས་ཁྱེད་ཀྱི་བྱ་སྤྱོད་ཚང་མ་གསལ་པོར་མཐོང་སོང་། མཱུ་ལི།
དེས་ན་ཡང་སྙིང་ཁྱེད་རང་གིས་ལྐོག་ཏུ་ག་རེ་བྱེད་ཀྱི་ཡོད་དམ་”ཞེས་སྐད་ཆ་དྲིས་པར་མཱུ་
ལི་ཡིས་མི་འདོད་པའི་ཕག་མཆོང་དང་སྡེར་མོ་ས་ལ་བྲད་བཞིན་དུ་“སྐྱེས་པ་དེས་ངའི་སྣ་
ལ་བྱིལ་བྱིལ་བྱས་མ་བྱུང་ལ། ཁྱེད་ཀྱི་བཤད་པ་རྣམས་བདེན་པ་མ་རེད། ཅེས་ལན་
བཏབ་པར་ཁཱོ་ལི་ཝར་གྱིས་སླར་ཡང་“ མཱུ་ལི། ཁྱེད་ཀྱི་གདོང་པ་ཁོ་མོར་སྟོན་དང་། ཁྱེད་
རང་གིས་སྐྱེས་པ་དེས་ཁྱེད་ཀྱི་སྣ་ལ་བྱིལ་བྱིལ་བྱས་མ་བྱུང་ཟེར་བ་རང་ཉིད་ཀྱི་ཆེ་མཐོང་སྲུང
ཆེད་ང་ལ་གསང་བ་བྱེད་ཀྱི་ཡོད་དམ”ཞེས་བཤད་པར་མཱ་ལིས་མུ་མཐུད་ནས་བདེན་པ་མ་
རེད་ཟེར་བ་ཙམ་ལས་ཁཱོ་ལི་ཝར་གྱི་གདོང་པར་ལྟ་མ་ཕོད་པར་ཡུད་ཙམ་རྗེས་སུ་ཁོ་མོ་ཞིང་
| དཀྱིལ་དུ་བྲོས་ཕྱིན་པ་རེད། ཁཱོ་ལི་ཝར་གྱིས་མཱུ་ལིའི་བྱ་སྤྱོད་རྣམས་མཐོང་སྐབས་ཁོ་
མོའི་ཡིད་ཀྱི་མེ་ལོང་ནང་ཀུན་རྟོག་གམ་དོགས་འཆར་གྱི་རི་མོ་སྣ་ཚོགས་ཤར་བས་དུད་
འགྲོ་གཞན་ཚོར་གནད་དོན་དེའི་སྐོར་ཚིག་གཅིག་ཀྱང་མ་བཤད་པར་ཐད་ཀར་རང་ཉིད་གཅིག་
པོ་མཱུ་ལི་ཡི་སྡོད་ཁང་དུ་བསྐྱོད་དེ་དེའི་ནང་ཡོད་པའི་སོག་མ་རྣམས་རང་ཉིད་ཀྱི་རྨིག་པས་
ཕྱིར་སློག་བྱས་ཏེ་ཅི་ཞིག་འཚོལ་བར་བྲེལ། ཆེས་ཡ་མཚར་བ་ཞིག་ལ་ཁོ་མོས་སོག་
མ་དེ་དག་གི་འོག་ཏུ་མཱུ་ལིས་བྱེ་མ་ཀ་ར་ཕུང་གསོག་ཆུང་ཆུང་ཞིག་དང་སྤྱི་གཙུག་ཏུ་འདོགས་
བྱེད་ཚོན་མདོག་མི་འདྲ་བའི་དར་ཆིངས་འགའ་སྦས་ཡོད་པ་མཐོང་པ་རེད། ཉིན་གསུམ་
ཙམ་རྗེས་སུ་མཱུ་ལི་རང་གི་བྱས་ཉེས་ལ་གནོང་འགྱོད་སྐྱེས་ཏེ་གར་སོང་ཆ་མེད་དུ་གྱུར་བས་
བདུན་ཕྲག་གསུམ་ཙམ་རིང་ཁོ་མོ་གར་ཡོད་ཀྱི་གནས་ཚུལ་ཤེས་རྟོགས་ཐུབ་མེད། འོན་
ཀྱང་ཕྱིས་སུ་ཡངས་པའི་མཁའ་དབྱིངས་སྤྱོད་པའི་ཕུག་རོན་ཚོས་མཱུ་ལི་ཝི་ལཱིང་ཀྲོན་ཞེས་
པའི་ཡུལ་གྲུའི་ཕར་ཕྱོགས་ཀྱི་སྤྱི་ཁང་ཞིག་གི་ཉེ་འདབས་སུ་ཡོད་པའི་ཚོན་མདོག་དཀར་
དམར་གྱིས་རྒྱན་པའི་ཤིང་རྟ་འཁོར་ལོ་ཞིག་གི་ཡུ་བ་གཉིས་ཀྱི་བར་དུ་ཁྲལ་དཔོན་འདྲ་བའི་
སྐྱེས་པ་ཞིག་གིས་ཁོ་མོར་བྱེ་མ་ཀ་ར་སྦྱིན་བཞིན་སྣ་ལ་བྱིལ་བྱིལ་བྱེད་པ་དང༌། མཱོ་ལི་
ཡིས་གྱོན་པའི་སྟོད་གོས་དེ་གསར་དུ་གཅོད་བྲེག་བྱེད་པ་མ་ཟད་དམར་སེར་ཅན་གྱི་དར་
ཆིངས་གཅིག་ཁོ་མོའི་དཔྲལ་བའི་སྐྲ་ཚོམ་སྟེང་གྱོན་ཏེ་དགའ་བདེའི་ངང་བདེ་བར་འཚོ་ལུགས་
རྣམས་ཕུག་རོན་ཚོས་དུད་འགྲོ་རྣམས་ལ་བརྗོད། དུས་དེ་ནས་བཟུང་དུད་འགྲོ་གཅིག་
གིས་ཀྱང་མཱུ་ལི་ཡི་སྐོར་གླེང་རྒྱུ་མཚམས་འཇོག་བྱས་པ་རེད། ཕྱི་ཟླ་དང་པོའི་གནམ་
གཤིས་ཤིན་ཏུ་གྲང་ངར་ཆེ་བས་དོག་མོ་ས་གཞི་ལྕགས་ལྟར་མཁྲེགས་པོར་གྱུར་ཏེ་དུད་འགྲོ་
ཚོས་ཡངས་པའི་ཞིང་སར་ལས་ཀ་བྱེད་མ་ཐུབ་པར་ལུས་པ་རེད། དེར་བརྟེན་དཔའ་
ངར་ལས་ལ་བརྩོན་པའི་དུད་འགྲོ་རྣམས་ལྷས་རར་འདུ་འཛོམས་བྱས་ཏེ་སླེབས་ལ་ཉེ་བའི་
ནམ་དུས་གསར་པའི་ནང་ལ་བྱེད་སྒོ་ཅི་ཞིག་སྤེལ་རྒྱུའི་སྐོར་ལ་འཆར་གཞི་བསྒྲིགས། སྤྱིར་
གཞིས་ཁང་དེར་འཚོ་སྡོད་བྱེད་པའི་དུད་འགྲོ་ཚོས་དཔྱོད་ལྡན་ཕག་པ་ཚོས་ཐག་བཅད་ཟིན་
པའི་གྲོས་ཆོད་རྣམས་མང་མོས་འོས་འདུའི་ལམ་ནས་ལག་བསྟར་བྱེད་ཀྱི་ཡོད། འོན་
ཀྱང་ཕག་པ་རྣམས་དུད་འགྲོ་གཞན་ལས་རྣམ་རིག་བཀྲ་བས་དུད་འགྲོ་ཚང་མས་མ་གྲོས་
གཅིག་མཐུན་གྱིས་གཞིས་ཀའི་བཀོད་བྱུས་ཀྱི་གནད་དོན་རྣམས་ཕག་པ་ཚོས་ཐག་བཅད་
པ་བཞིན་མོས་མཐུན་བྱས་ཡོད། ཕག་པ་ཚོས་ཐག་བཅད་པའི་གྲོས་མཐུན་དེ་བཞིན་
ཕག་རྒོད་སཱི་ནོ་བྷོལ་དང་ནེ་བྷོ་ལན་གཉིས་དབར་རྙོག་གླེང་བྱུང་མེད་ཚེ་དེ་ལས་བཟང་ཕྱོགས་
ཀྱི་གྲུབ་འབྲས་ཤིག་ཐོབ་རྒྱུ་ཡིན་པ་སྨོས་ཅི་དགོས། འོན་ཀྱང་ཆེས་བློ་ཕངས་པ་ཞིག་
ལ་བློ་ལྡན་ཕག་པ་གཉིས་པོ་དེ་ཐ་ན་གནད་དོན་ཆུང་ཚགས་ཐད་ལའང་ཞི་མཐུན་ཡོང་གི་མེད་
པ་དཔེར་ན་གལ་ཏེ་གཅིག་གིས་ཞིང་ས་ཁྱོན་ཆེ་ཙམ་ལ་འབྲུ་རིགས་འདེབས་དགོས་ལུགས་
བརྗོད་ཚེ་གཅིག་ཤོས་དེས་དེ་ལས་བཟློག་སྟེ་ཡུག་པོ་མང་ཙམ་འདེབས་དགོས་ལུགས་
བརྗོད་པ་དང༌། ཡང་གལ་ཏེ་གཅིག་གིས་པད་ཚལ་འདེབས་ཡུལ་ཞིང་ས་ལོགས་སུ་
བཞག་པ་དེ་འགྲིག་ལུགས་བརྗོད་ཚེ་གཞན་དེས་པད་ཚལ་གྱི་རྩ་བ་མ་གཏོགས་བེད་སྤྱོད་
མེད་ལུགས་གླེང་བ་སོགས་མདོར་ན་ཕག་པ་དེ་གཉིས་ཀྱིས་སོ་སོའི་ལྟ་བ་མཁྲེགས་འཛིན་
ཁོ་ན་བྱས་པར་བརྟེན་དོན་གནད་རེ་རེའི་ཐད་ལ་ཁོ་གཉིས་ཕན་ཚུན་འགལ་བར་འགྱུར་གྱི་
ཡོད། དུད་འགྲོའི་གཞིས་ཀའི་ལས་དོན་བྱེད་ཕྱོགས་སྐོར་ལས་བྱུང་པའི་ཁོ་གཉིས་
དབར་གྱི་འགལ་ཟླ་དེའི་རྐྱེན་གྱིས་སྐབས་རེ་ཁོ་གཉིས་ཕན་ཚུན་ཚིག་རྩུབ་ཀྱང་སྨྲ་བར་ཐལ།
དཔྱོད་ལྡན་ཕག་རྒོད་སཱི་ནོ་བྷོ་ཡི་ཐུན་མོང་མ་ཡིན་པའི་སྐད་ཆའི་སྐྱ་རྩལ་ལ་བརྟེན་ནས་དུད་
Iའགྲོའི་ཚོགས་འདུའི་སྐབས་རྒྱུན་དུ་ཁོ་པར་དུད་འགྲོའི་མང་མོས་ཀྱི་རྒྱལ་ཁ་ཐོབ་ཀྱི་ཡོད་
ཀྱང་། མཚམས་རེ་ཕག་རྒོད་ནེ་བྷོ་ལན་ཡང་རང་ཉིད་ལ་དུད་འགྲོ་གཞན་གྱི་རྒྱབ་སྐྱོར་
རེག་ཐབས་བྱེད་པར་མཁས་ལ་ལྷག་པར་དུ་གཡང་དཀར་ལུག་རྣམས་ཀྱིས་ཁོ་པར་མཐའ་
གཅིག་ཏུ་རྒྱབ་སྐྱོར་བྱས་ཏེ་“སུག་པ་བཞི་ཅན་སྤྱོད་བཟང་དང་། སུག་པ་གཉིས་ཅན་
སྤྱོད་ངན་”ཞེས་པའི་འབོད་ཚིག་དེ་རྟག་ཏུ་མགྲིན་དབྱངས་མཐོན་པོས་བསྒྲགས་ཀྱི་ཡོད་
པས་དུད་འགྲོའི་ཚོགས་འདུར་དོ་ཕོག་བཏང་པ་ཉུང་ཉུང་ག་ལ་ཡིན། ལྷག་པར་དུ་སཱི་
ནོ་བྷོ་ཡིས་གལ་གནད་ཆེ་བའི་གཏམ་བཤད་བྱེད་སྐབས་ཁོ་ཚོས་ཀྱལ་ཀའི་ཚུལ་དུ་འབོད་
ཚིག་དེ་སྒྲོག་གི་ཡོད། རྣམ་དཔྱོད་ཀྱི་གོ་ལག་རྫོགས་པའི་ཕག་རྒོད་སཱི་ནོ་བྷོ་ཡིས་
ཕྱུགས་བདག་ཇཱོན་སི་ཡི་དེ་སྔོན་གྱི་སྡོད་ཁང་ནས་རྙེད་སོན་བྱུང་པའི་(ཞིང་པ་དང་རྩ་ཤིང་
འཕེལ་རྒྱས་བྱེད་པོ་)ཞེས་པའི་དེབ་དེའི་ནང་གི་གནད་དོན་རྙིང་པ་འགར་ཞིབ་འཇུག་ལེགས་
པར་བྱས་རྗེས་ཁོའི་ཡིད་ཀྱི་མེ་ལོང་ངོགས་སུ་དུད་འགྲོའི་གཞིས་ཀ་དེར་ལེགས་བཅོས་དང་།
ཡར་རྒྱས་གཏོང་རྒྱུའི་འདུན་པ་ཤར་པས་དུད་འགྲོ་རྣམས་ལ་ཞིང་ཁར་ཆུ་ཡུར་དང་ཅ་ལག་
གསོག་ཉར་བྱེད་དགོས་ལུགས་བརྗོད་པ་མ་ཟད་ཤིང་རྟ་ལ་བརྟེན་ནས་ངལ་རྩོལ་བྱེད་མི་
དགོས་པའི་ཆེད་ཉི་མ་རྟག་པར་དུད་འགྲོ་ཚོས་ཞིང་ཁར་བསྐྱོད་དེ་བྲུན་གཏོང་དགོས་ལུགས་
སོགས་རྙོག་ཁྲ་ཆེ་བའི་འཆར་གཞི་བཀོད་འདོམས་བྱས་ཡོད། ནེ་བྷོ་ལཱན་ལ་མཚོན་
ན་རང་ཉིད་ཀྱི་བློ་རྩལ་བཏོན་ཏེ་འཆར་གཞི་གསར་པ་གང་ཡང་འདོན་རྒྱུ་མེད
སྟབས་དུས་ཚོད་འོས་མཚམས་ཤིག་སྐག་པའི་ཚུལ་དུ་སི་ནོ་བྷོ་ཡི་འཆར་གཞི་དེར་ལེགས་
ཕྱོགས་ཀྱི་འབྲས་བུ་གང་ཡང་འབྱུང་མི་སྲིད་ལུགས་གླེང་གི་ཡོད། དུད་འགྲོའི་གཞིས་
ཁ་དང་བར་ཐག་མི་རིང་བའི་སར་ཡོད་པའི་རྩ་ཐང་སྟེང་གི་རི་འབོག་དེ་ནི་གཞིས་ཀ་དེའི་ཉེ་
འདབས་སུ་ཡོད་པའི་རི་འབུར་རྣམས་ཀྱི་ཁྲོད་ནས་མཐོ་ཤོས་ཡིན་སྟབས་ཕག་རྒོད་སི་ནོ་
བྷོ་ཡིས་དེར་རྟོག་ཞིབ་ལེགས་པར་བྱས་རྗེས་གཞིས་ཀ་དེར་གློག་མཁོ་འདོན་བྱ་ཆེད་གློག་
འདོན་འཕྲུལ་འཁོར་འཛུགས་པར་འོས་ལུགས་ཁྱབ་བསྒྲགས་བྱས་པ་རེད། གློག་
འདོན་འཕྲུལ་འཁོར་དེས་གཞིས་ཀ་དེའི་མཚན་གྱི་མུན་པ་སེལ་བ་མ་ཟད་ཁང་པར་དྲོད་དང
གློག་གི་སོག་ལེ་སྒོར་མོ། སྦུར་མ་བྲེག་བྱེད་ཀྱི་འཕྲུལ་ཆས་རྣམས་ལའང་འགུལ་
སྐྱོད་ཀྱི་ནུས་པ་སྦྱིན་ཐུབ་ཀྱི་ཡོད། དུད་འགྲོའི་གཞིས་ཁང་དེས་སྔོན་གྱི་ལུགས་སྲོལ་
རྙིང་པ་རྒྱུན་སྲིང་གིས་སྲོལ་རྒྱུན་གྱི་ལག་ཆ་བེད་སྤྱོད་བྱས་པ་ལས་གོང་གི་འཕྲུལ་ཆས་དེ་
དག་གི་སྐོར་དུད་འགྲོ་རྣམས་ཀྱི་དེ་སྔོན་ཐོས་མྱོང་མེད་སྟབས་ཁོ་ཚོས་སི་ནོ་བྷོ་ཡི་གཏམ་
བཤད་ལ་ཡ་མཚར་ཆེ་བའི་སྒོ་ནས་རྣ་བ་གཏད་པས་ཁོས་དུད་འགྲོ་ཚོར་རང་ཉིད་ཀྱི་ཤོད་
བཞིན་པའི་འཕྲུལ་ཆས་དེ་དག་གི་འདྲ་པར་ཡང་བསྟན་པ་རེད། གོང་གི་འཕྲུལ་ཆས་
དེ་དག་ཕྱིས་འབྱུང་དུད་འགྲོ་རྣམས་ཀྱི་ཚབ་ཏུ་ལས་ཀར་བཀོལ་ཆོག་པས་དུད་འགྲོ་རྣམས་
རྣམ་ཀུན་བཞིན་རྟག་པར་ཞིང་སར་ལས་ཀ་བྱེད་པར་སྐྱོད་མི་དགོས་པར་ཅི་བདེར་ཞིང་ཁའི་
སྟེང་བཟའ་བཅའ་ལ་ལོངས་སུ་སྤྱད་པའམ་རང་གི་བློ་རིག་རྒྱས་པའི་ཆེད་དཔེ་དེབ་ཀློག་པ
དང་། ཕན་ཚུན་གླེང་མོལ་ཡང་བྱ་རྒྱུ་ཡོད་པའི་དགེ་མཚན་ཆེས་ཆེར་ལྡན་ངེས་ཡིན།
བདུན་ཕྲག་འགའ་ཤས་ནང་རྣམ་དཔྱོད་ཀྱི་རྩལ་རྫོགས་པའི་ཕག་རྒོད་སཱི་ནོ་བྷོ་ཡིས་རླུང་ཤུགས་
འཕྲུལ་འཁོར་བཟོ་སྐྲན་ཐད་ཀྱི་ས་ཁྲ་རྣམས་ལ་ཞིབ་འཇུག་ལེགས་པ་བྱས་ཟིན་པ་དང༌།
བཟོ་ལས་ཀྱི་བྱུས་བཀོད་ཕལ་མོ་ཆེ་ནི་གཞིས་བདག་ཇཱོན་སི་ལ་བདག་པའི་(མི་ཚང་མ་
ེ སོ་སོའི་ཁང་པའི་སོ་ཕག་རྩིག་པོ་ཡིན)ཞེས་པ་དང་(གསར་བུ་བར་མཁོ་
བའི་གློག་ཆས་)ཞེས་པའི་དཔེ་དེབ་ཁག་ནས་མཁོ་བསྡུ་བྱས་ཡོད། ཕག་རྒོད་སཱི་
ནོ་བྷོ་ཡི་དེ་སྔོན་སྒོ་ང་སྲོ་བྱེད་ཀྱི་འཕྲུལ་ཆས་བླུགས་པའི་ཁང་པ་དེ་རང་ཉིད་ཀྱི་དཔེ་དེབ་ཀློག
ཡུལ་དུ་བསྒྱུར། ཁང་པ་དེའི་ཞལ་བ་པང་ཅལ་ཡིན་སྟབས་ཞལ་བའི་སྟེང་རི་མོ་སོགས་
འབྲི་རྒྱུར་སྟབས་བདེ་པོ་ཡོད། དེར་བརྟེན་སཱི་ནོ་བྷོ་ཁང་པ་དེའི་ནང་དུས་ཡུན་རིང་པོར་
བསྡད་དེ་དཔེ་དེབ་རྣམས་རྡོ་ཆུང་ཞིག་གིས་རང་ཉིད་ཀྱི་མདུན་དུ་ཁ་ཕྱེས་པ་དང་སྦྲགས་སུག་
ཚིགས་གཉིས་ཀྱི་བར་ས་སྨྱུག་ཐོགས་ཏེ་ཕར་ཚུར་འགུལ་སྐྱོད་ཀྱི་རི་མོའི་ཐིག་ཕྲེང་གཅིག་
རྗེས་གཉིས་མཐུད་འབྲི་བཞིན་དགའ་བའི་སྔུར་སྒྲ་བསྒྲགས། ཁོས་ས་ཁྲའི་རི་མོ་གང་
ཙམ་བྲིས་རྗེས་རིམ་པས་རི་མོའི་འཕེལ་རིམ་མམ་རི་མོ་དེ་དག་རྙོག་འཛིང་ཆེ་བའི་འཁོར་
ལོའི་འགྱུར་ལྕགས་དང་སོ་ཅན་འཁོར་ལོའི་དབྱིབས་གཟུགས་ལྟ་བུ་ཆགས་པ་མ་ཟད་གཞི་
ཁྱོན་ཡང་ཇེ་ཆེར་གྱུར་ཏེ་པང་ཅལ་གྱི་ཕྱེད་ཙམ་ས་ཁྲའི་རི་མོས་འཁེངས་པས་དུད་འགྲོ་གཞན་
རྣམས་མགོ་བོ་རྨོངས་པ་ལྟ་བུར་གྱུར། འོན་ཀྱང་ཁོ་ཚོ་དཔྱོད་ལྡན་ཕག་རྒོད་སཱི་ནོ་བྷོ་
ཡི་སོར་མོའི་འདུ་བྱེད་ལས་བསྐྲན་པའི་མཛེས་ལྡན་ས་ཁྲ་དེར་ཡིད་དབང་མ་འཕྲོག་པ་ག་
ལ་སྲིད། དུས་དེ་ནས་བཟུང་ཡིད་སེམས་དགའ་བདེས་མྱོས་པའི་དུད་འགྲོ་ཚང་མས་
ཉུང་མཐར་ཉིན་གཅིག་ལ་ཐེངས་མ་གཉིས་རེ་ས་ཁྲ་དེར་ལོངས་སུ་སྤྱོད་པར་ཡོང་གི་ཡོད་
པ་མ་ཟད་ཐ་ན་འདབ་ཆགས་དེ་ཕོ་དང་། སེར་བྱ་ངང་པ་རྣམས་ཀྱང་མཛེས་རིས་དེའི་
ཁྲོད་ཐེངས་གཅིག་བསྐྱོད་རྒྱུ་མ་བྱུང་ཚེ་ཡིད་མི་བདེ་བའི་གནས་སུ་གྱུར་གྱི་ཡོད། དཔྱོད་
ལྡན་སཱི་ནོ་བྷོ་དང་ལྟ་བ་མི་མཐུན་པའི་ཕག་རྒོད་ནེ་བྷོ་ལཱན་ལ་མཚོན་ན་ཐོག་མ་ཉིད་ནས་སཱི་
ནོ་བྷོ་ཡིས་རླུང་ཤུགས་འཕྲུལ་འཁོར་གསར་འཛུགས་བྱ་རྒྱུའི་ལས་འཆར་ལ་མོས་མཐུན་
བྱས་མེད་པས་ད་ཆ་དུད་འགྲོ་གཞན་ཚོ་སཱི་ནོ་བྷོ་ཡི་སོར་རྩེ་ལས་ཐོན་པའི་མཛེས་ལྡན་ས་
ཁྲ་དེ་འདྲེན་བྱེད་ཀྱི་ལོངས་སུ་སྤྱོད་པར་སྐྱོད་སྐབས་རང་ཉིད་མི་སྐྱིད་པའི་སྒོ་ནས་ཁེར་རྐྱང་
དུ་ལོགས་སུ་སྡོད་ཀྱི་ཡོད། བསམ་ཡུལ་ལས་འདས་པ་ཞིག་ལ་ཉིན་ཞིག་ནེ་བྷོ་ལཱན་
སྡོད་བློས་མ་བཟོད་པར་སཱི་ནོ་བྷོ་ཡིས་བྲིས་པའི་རླུང་ཤུགས་འཕྲུལ་འཁོར་གསར་སྐྲུན་གྱི་
ས་ཁྲ་དེར་རྟོག་ཞིབ་བྱེད་པར་བསྐྱོད་པ་རེད། ཁོ་པ་སཱི་ནོ་བྷོ་ཡི་དཔེ་མཛོད་དེར་འབྱོར
མཚམས་འགྱིང་ཉམས་ལྡན་པའི་སྒོ་ནས་ཁང་པའི་ནང་ཕར་འགྲོ་ཚུར་འོང་བྱེད་པ་དང་སྦྲགས་
ས་ཁྲའི་བཀོད་བྱུས་རེ་རེར་ལེགས་པར་རྟོག་ཞིབ་བྱས་པ་དང་དུས་མཚུངས་ས་ཁྲ་དེར་ཐེངས་
གཉིས་ཙམ་སྣས་བསྣམས་རྗེས་ཡུད་ཙམ་རིང་ཅི་ཞིག་ལ་བསམ་གཞིགས་བྱེད་པའི་ཚུལ་
གྱིས་ལངས་ནས་བསྡད།། དེ་རྗེས་གློ་བུར་དུ་ཁོ་པས་སུག་པ་བཀྱག་ཙམ་བྱས་ཏེ་ས་
ཁྲ་དེའི་སྟེང་དུ་གཅིན་པ་བཏང་སྟེ་སྐད་ཆ་ཚིག་གཅིག་ཀྱང་མ་སྨྲས་བར་ཁང་ཆུང་ནས་ཕྱིར་
ཐོན་ཕྱིན་པ་རེད། རླུང་ཤུགས་འཕྲུལ་འཁོར་གསར་སྐྲུན་བྱ་རྒྱུའི་གནད་དོན་ཐད་གཞིས་
ཀ་དེར་འཚོ་བའི་དུད་འགྲོ་རྣམས་ཀྱི་བསམ་ཚུལ་གཅིག་མཐུན་མ་བྱུང་པས་ཕྱོགས་ཁག་
གཉིས་སུ་གྱེས་པ་རེད། དེ་ཡང་རླུང་ཤུགས་འཕྲུལ་འཁོར་གསར་སྐྲུན་གྱི་ལས་གཞི་
དེ་བསྒྲུབ་པར་རྡོ་སྔོག་འདོན་བྱས་ཏེ་གྱང་བརྩིགས་དགོས་པ་དང་དེ་རྗེས་གློག་འདོན་འཕྲུལ་
‘ ཆས་དང་གློག་ཐག་ཀྱང་དགོས་ཀྱི་ཡོད་(འོན་ཀྱང་སཱི་ནོ་བྷོ་ཡིས་འཕྲུལ་ཆས་དེ་རིགས
ཅི་འདྲ་བྱས་ཏེ་བསྒྲུབ་རྒྱུ་ཡིན་ལུགས་བརྗོད་མེད་པ་རེད)པས་ཕག་རྒོད་སཱི་ནོ་བྷོ་ཡིས་
ལས་གཞི་དེ་ལས་སླ་བྱུས་བདེ་ཞིག་ཡིན་པར་ངོས་འཛིན་བྱེད་ཀྱི་མེད། འོན་ཀྱང་དཀའ་
ཁག་ཅི་རིགས་ལ་མ་ལྟོས་པར་ཁོ་པས་ལས་གཞི་དེ་བཞིན་ལོ་གཅིག་གི་ནང་ལེགས་
གྲུབ་ཟིན་པ་བྱས་ཏེ་ཕྱིས་འབྱུང་དུད་འགྲོའི་ངལ་རྩོལ་སྲུང་སྐྱོབ་བྱས་ནས་དུད་འགྲོ་རྣམས་
བདུན་ཕྲག་གཅིག་གི་ནང་ཉིན་གསུམ་ལས་ལས་ཀ་བྱེད་མི་དགོས་པའི་འཆར་གཞི་ཡོད་
པ་རེད། འོན་ཀྱང་ནེ་བྷོ་ལཱན་ནི་དེ་ལས་རྒྱབ་ཀྱི་ཕྱོགས་ཏེ་གནས་སྐབས་ཁ་ཚ་དགོས་
གཏུགས་ཀྱི་བཟའ་བཅའི་ཐོན་རྫས་ཁ་སྣོན་ཡོང་རྒྱུར་ཤུགས་སྣོན་མ་བརྒྱབ་པར་དུད་འགྲོ་
རྣམས་རླུང་ཤུགས་འཕྲུལ་འཁོར་གྱི་ཁང་པ་གསར་སྐྲུན་གྱི་ལས་གཞིར་མགོ་འཁོར་ཏེ་རྩ་
ཆེའི་དུས་ཚོད་ཆུད་ཟོས་སུ་བཏང་ཚེ་དུད་འགྲོ་རྣམས་ལྟོགས་ཤི་ཐེབས་ལུགས་བརྗོད་ཀྱི་
ཡོད། དེར་བརྟེན་“བདུན་ཕྲག་གཅིག་གི་ནང་ངལ་རྩོལ་ཉིན་གྲངས་གསུམ་ལས་
བྱེད་འདོད་མེད་ཚེ་སཱི་ནོ་བྷོ་ལ་འོས་ཤོག་འཕེན་”ཞེས་པ་དང་“བཟའ་བཅའ་ལྟོ་ཞོང་གང་རེ་
ཟ་འདོད་ན་ནེ་བྷོ་ལཱན་ལ་འོས་ཤོག་འཕེན་ཞེས་ལྟ་བ་མི་མཐུན་པའི་འབོད་ཚིག་གཉིས་ཀྱི་
འོག་དུད་འགྲོ་རྣམས་ཕྱོགས་ཁག་གཉིས་སུ་གྱེས་པ་རེད། འོན་ཀྱང་དུད་འགྲོ་དེ་དག་
གི་ཁྲོད་ནས་བོང་རྒན་བྷེ་ཇན་མཱིན་ཕྱོགས་ཁག་གཉིས་གང་གི་ཡང་ཕྱོགས་སུ་མ་ལྷུང་པར་
རང་ཚུགས་བརྟན་པོ་བསྡད་དེ་གོང་གི་འབོད་ཚིག་གམ་རྩ་ཚིག་གཉིས་པོ་གང་ལའང་ཡིད་
ཆེས་མ་བྱས་པའི་ཁར་རླུང་ཤུགས་འཕྲུལ་འཁོར་ཡོད་མིན་ལ་མ་ལྟོས་པར་འཚོ་བ་ནི་སྔར་
བཞིན་ཉམ་ཐག་པའི་སྒོ་ནས་སྐེལ་དགོས་ལུགས་བརྗོད་ཀྱི་ཡོད། དུད་འགྲོའི་གཞིས་
ཁང་དུ་རླུང་ཤུགས་འཕྲུལ་འཁོར་གསར་འཛུགས་བྱ་རྒྱུའི་ཐད་དུད་འགྲོ་ཕན་ཚུན་མི་མཐུན་
པའི་འགལ་ཟླའི་རྩོད་རྙོག་གི་སྟེང་ཡངས་ཤིང་རྒྱ་ཆེ་བའི་གཞིས་ཀ་དེ་ཕྱི་རོལ་དགྲ་བོའི་
བཙན་འཛུལ་ལས་སྲུང་སྐྱོབ་བྱ་ཕྱོགས་ཐད་ཕན་ཚུན་ལྟ་བ་མི་མཐུན་པའི་རྩོད་པ་བྱུང་ཡོད།
སྤྱིར་དུད་འགྲོ་དེ་དག་གི་དགྲ་བོའི་དྭངས་མ་མིའི་རིགས་རྣམས་“བ་ཕྱུགས་ཀྱི་སྤྱིལ་
བུའི་གཡུལ་འཁྲུག”སྐབས་ཕམ་ཉེས་བཏང་ཟིན་ཀྱང་ཁོང་ཁྲོའི་མེ་ལྕེ་འབར་བའི་དགྲ་
སྡེས་གཞིས་ཀ་དེའི་བདག་དབང་ཕྱུགས་བདག་ཇཱོ ན་སི་ལ་སླར་ཐོབ་ཆེད་བློ་རྩ་བརྟན་
པོས་གཞིས་ཀ་དེར་བཙན་འཛུལ་བྱ་འཆར་ཡོད་པ་དུད་འགྲོ་ཚོས་ཤེས་རྟོགས་བྱུང་ཡོད། མི་
དེ་དག་གིས་སླར་ཡང་དུད་འགྲོའི་གཞིས་ཀར་རྒོལ་རྡུང་སྤྲོད་རྒྱུའི་སྦྱོར་བ་བརྩམས་དོན་ནི་
དེ་སྔོན་ཁོ་ཚོས་དུད་འགྲོ་དེ་དག་དང་འཐབ་འཁྲུག་བྱེད་སྐབས་ཁོ་ཚོར་ཕམ་ཉེས་ཆེན་པོ་བྱུང་
པའི་གནས་ཚུལ་དེ་བཞིན་དུད་འགྲོའི་གཞིས་ཀའི་ཁྱིམ་མཚེས་གཞིས་ཀ་ཁག་དུ་འཚོ་སྡོད་
བྱེད་པའི་དུད་འགྲོ་གཞན་རྣམས་ཀྱི་རྣ་ལམ་དུ་གྱུར་སྟབས་གཞིས་ཀ་དེ་དག་གི་དུད་འགྲོ་
ཚོར་བློ་སྟོབས་ཕར་མ་ཐོབ་སྟེ་ཁོ་ཚོས་རྣམ་ཀུན་དང་མི་འདྲ་བར་རང་ཉིད་ཀྱི་སྦྱིན་བདག་ལ་
མི་འདོད་པའི་ཞེ་འཁོན་བྱེད་ཀྱི་ཡོད་པ་རེད། དུད་འགྲོའི་གཞིས་ཀའི་དུད་འགྲོ་རྣམས་
དགྲ་བོས་ཁོ་ཚོར་བརྩམས་ངེས་པའི་རྒོལ་རྡུང་ལ་གདོང་ལེན་ཇི་ལྟར་བྱ་དགོས་མིན་ཐད་
སླར་ཡང་སྔར་ལྟར་མི་མཐུན་པའི་གནས་སུ་གྱར་ཡོད། ནེ་བྷོ་ལཱན་གྱིས་དུད་འགྲོ་
ཚོས་ངེས་པར་དུ་མེ་མདའ་ལ་སོགས་པའི་གོ་མཚོན་མཁོ་སྒྲུབ་ཀྱིས་གོ་མཚོན་དེ་དག་
བེད་སྤྱོད་བྱེད་ལུགས་རྣམས་དུད་འགྲོ་ཚོར་སྦྱོང་བརྡར་སྤྲོད་དགོས་ལུགས་བརྗོད་པ་དང༌།
སཱི་ནོ་བྷོ་ཡིས་དེ་ལས་བཟློག་སྟེ་ཡངས་པའི་མཁའ་ལམ་སྤྱོད་པར་གཤོག་རྩལ་རྒྱས་པའི་
ཕུག་རོན་ཁྱུ་ཚོགས་ཤིག་ཉེ་འཁོར་གྱི་ཁྱིམ་མཚེས་གཞིས་ཀ་ཁག་ལ་མངགས་ཏེ་དེ་དག་
གི་ནང་འཚོ་སྡོད་བྱེད་པའི་དུད་འགྲོར་རང་ཉིད་ཀྱི་གཞིས་བདག་ལ་འོས་ལངས་བྱ་དགོས་
པའི་ངན་སྐུལ་བྱེད་པར་གཏོང་དགོས་ལུགས་བརྗོད་ཡོད། ཡང་ལྟ་བ་འགལ་ཟླར་
གྱུར་པའི་ཕག་རྒོད་དེ་གཉིས་ཀྱི་ནང་ནས་གཅིག་གིས་གལ་ཏེ་དུད་འགྲོའི་གཞིས་ཀ་དེ་གཞིས་
ཀ་དེའི་ནང་འཚོ་བཞིན་པའི་དུད་འགྲོ་རང་ངོས་ནས་སྲུང་སྐྱོབ་ལེགས་པར་བྱེད་མ་ཐུབ་ཚེ་
ནམ་ཞིག་གཞིས་ཀ་དེ་བཞིན་ཕྱི་རོལ་དགྲ་བོས་དབང་སྒྱུར་བྱེད་ལུགས་བརྗོད་པར་ཅིག་ཤོས་དེས་དེ་
ལས་བཟློག་སྟེ་གལ་ཏེ་ཡུལ་གྲུ་གང་སར་གྱེན་ལོག་གི་ཡོ་ལངས་འཁྲུག་ཚེ་གཞིས་ཀ་དེའི་
ནང་འཚོ་བཞིན་པའི་དུད་འགྲོ་རང་ངོས་ནས་དམིགས་བསལ་གྱི་འགོག་སྲུང་ངམ་སྲུང་
སྐྱོབ་བྱེད་དགོས་མེད་ལུགས་སོགས་ཕག་རྒོད་དེ་གཉིས་ཀྱི་སོ་སོའི་མཁྲེགས་འཛིན་གྱི་
ལྟ་བ་་བརྒྱུད་བསྒྲགས་བྱས་པས་དུད་འགྲོ་ཚོས་ཐོག་མར་ནེ་བྷོ་ལཱན་གྱི་ལྟ་བ་གང་ཡིན་ལེགས་
པར་ཉན་པ་དང༌། དེ་རྗེས་ཕག་རྒོད་སཱི་ནོ་བྷོ་ཡི་ལྟ་བའི་ལང་ཕྱོགས་ལ་ལེགས་པར་
ཉན། འོན་ཀྱང་རྣམ་དཔྱོད་ཀྱི་མཐུ་ནུས་དབེན་པའི་དུད་འགྲོ་དེ་དག་གིས་རང་གི་བློ་
རྩལ་བཏོན་ཏེ་གོང་གི་འགལ་ཟླར་གྱུར་བའི་ཕག་རྒོད་གཉིས་ཀྱི་ལྟ་ཚུལ་གང་ཞིག་ཡང་དག་
པ་དང་གང་ཞིག་ཡང་དག་མ་ཡིན་པའི་དབྱེ་འབྱེད་བྱེད་མ་ཐུབ་པར་ཅི་བྱ་རྟོལ་མེད་དུ་ལུས་
ཡོད། འོན་ཀྱང་ཁོ་ཚོའི་དོན་དམ་གྱི་བློ་ཁ་ཕྱོགས་ཡུལ་ནི་གནས་སྐབས་དེ་ག་རང་དུ་
ཕག་རྒོད་དེ་གཉིས་སུ་ཞིག་གིས་གཏམ་གླེང་བྱས་པ་དེར་ཁ་ཕྱོགས་པ་ལྟ་བུ་ཡོང་གི་ཡོད།
རྣམ་རིག་བཀྲ་བའི་ཕག་རྒོད་སཱི་ནོ་བྷོ་ཡིས་རླུང་ཤུགས་འཕྲུལ་འཁོར་གྱི་ཁང་པ་གསར་སྐྲུན་
ཐད་ཀྱི་ས་ཁྲ་ལེགས་གྲུབ་ཟིན་རྗེས་རེས་གཟའ་ཉི་མའི་རྗེས་ཀྱི་ཚོགས་ཆེན་ཐོག་ལས་གཞི་
དེ་འགོ་འཛུགས་མིན་ཐད་དུད་འགྲོ་ཚོས་མང་མོས་འོས་འདུའི་ཐོག་ནས་ཐག་གཅོད་བྱ་རྒྱུ་
བྱས་ཡོད། དུད་འགྲོ་རྣམས་ཡངས་ཤིང་རྒྱ་ཆེ་བའི་ལྷས་རའི་ནང་འཛོམས་རྗེས་གཡང་
དཀར་ལུག་ཁྱུས་ཕག་རྒོད་སཱི་ནོ་བྷོ་ཡི་ལྟ་བར་ངོ་རྒོལ་མཚོན་བྱེད་ཀྱི་འབའ་སྒྲ་བསྒྲགས་ཏེ
ཁོ་པའི་གཏམ་བཤད་ལ་དོ་ཕོག་བཏང་པར་བརྩམས། འོན་ཀྱང་སཱི་ནོ་བྷོ་ཡིས་ཇི་མི་
སྙམ་པའི་ཚུལ་གྱིས་དུད་འགྲོ་རྣམས་ཀྱི་ཁྲོད་ནས་ཡར་ལངས་ཏེ་རང་ཉིད་ངོས་ནས་གློག་
འདོན་འཕྲུལ་འཁོར་གསར་རྒྱག་བྱ་རྒྱུར་འདོད་འདུན་ཆེ་ལུགས་ཀྱི་རྒྱུ་མཚན་རྣམས་ཁོ་ཚོར་
འགྲེལ་བརྗོད་བྱས་མ་ཐག་ནེ་བྷོ་ལཱན་ཁོ་པའི་གཏམ་བཤད་དེར་འགག་པ་རྒྱག་འདོད་ཀྱིས་
ཡར་ལངས་ཏེ་ཁུ་སིམ་པོའི་སྒོ་ནས་རླུང་ཤུགས་འཕྲུལ་འཁོར་གསར་རྒྱག་བྱ་རྒྱུའི་ལས་གཞི་
དེ་བཞིན་ཕན་མེད་ཡིན་ལུགས་དང་། དུད་འགྲོ་ཚོས་ལས་གཞི་དེ་བཞིན་འགོ་འཛུགས་
བྱ་རྒྱུར་རྒྱབ་སྐྱོར་གྱི་འོས་ཤོག་འཕེན་དགོས་མེད་ལུགས་ཀྱི་སློབ་གསོ་དང་འབྲེལ་བའི་གཏམ་
བཤད་ཧ་ལམ་སྐར་ཆ་གསུམ་ཙམ་བྱས་རྗེས་རང་ཉིད་ཀྱིས་བཤད་པའི་སྐད་ཆས་དུད་འགྲོ་
ཚོར་ཤུགས་རྐྱེན་ཇི་ཙམ་ཐེབས་ཡོད་མིན་མ་བལྟས་པར་མར་ས་སྟེང་དུ་བསྡད་པ་རེད། དེ་
རྗེས་ཕག་རྒོད་སཱི་ནོ་བྷོ་ཡར་ལངས་ཏེ་ཁོ་པར་ངོ་རྒོལ་གྱི་སྐད་སྒྲ་སྒྲོག་བཞིན་པའི་དུད་འགྲོ་
ཚོར་སྐད་ཤུགས་ཆེན་པོས་རླུང་ཤུགས་འཕྲུལ་འཁོར་གསར་རྒྱག་གི་ལས་གཞི་ལ་རྒྱབ་སྐྱོར་
བྱེད་དགོས་པའི་འབོད་སྐུལ་བྱས་པས་དེ་སྔོན་དཔྱོད་ལྡན་ཁོ་གཉིས་ལ་དུད་འགྲོའི་ཁྲོད་
རྒྱབ་སྐྱོར་བྱེད་མཁན་གྱི་ཁ་གྲངས་གཅིག་མཚུངས་ཡིན་ཀྱང་ད་ཐེངས་དུས་ཡུན་ཐུང་ངུའི་
ནང་སཱི་ནོ་བྷོ་ཡི་གཏམ་བཤད་ཀྱི་ངག་རྩལ་དེར་དུད་འགྲོ་རྣམས་ཡིད་འཕྲོག་པས་ཁོ་པའི་
ལས་འཆར་དེར་རྒྱབ་སྐྱོར་མི་བྱེད་པ་ག་ལ་སྲིད། སཱི་ནོ་བྷོ་ཡིས་བཤད་པའི་སྐད་ཆའི་
ཚིག་རྐང་འགའ་ཤས་ཀྱི་ནང་འབྱུང་འགྱུར་དུད་འགྲོར་དཀའ་ཐུབ་ཆེ་བའི་ངལ་རྩོལ་གྱི་གུ་ཡངས་
ཐོབ་རྗེས་དུད་འགྲོའི་གཞིས་ཀ་དེ་བཞིན་ཅི་འདྲ་ཞིག་ལ་འགྱུར་ངེས་པའི་སྣང་བརྙན་ཞིག་
དུད་འགྲོ་བྱིངས་ཚོའི་སེམས་ཀྱི་མེ་ལོང་ནང་གསལ་ལེར་བསྐྲུན་ཡོད། ད་ལྟའི་ཆར་
ཁོ་པའི་བསམ་བློའི་འཆར་སྒོ་སྦུར་མ་བྲེག་བྱེད་དང་ཉུང་མ་བཏུབ་བྱེད་ཀྱི་འཕྲུལ་ཆས་ཡ་མཚར་
ཅན་རྣམས་ཀྱི་རྒྱ་ལས་གྲོལ་ཏེ་གློག་གི་ལྷས་རའི་ནང་གློག་གི་བཞུ་མར་དང་། ཆུ་ཚ་
གྲང་གཉིས། གློག་གི་ཚ་ཐབ་སོགས་མཁོ་སྤྲོད་བྱ་རྒྱུ་མ་ཟད་ཚར་མ་རྡུང་བྱེད་དང་།
ཐོང་ཤོལ། བསྒྲིལ་ཤིང་། བཙས་མ་བརྔ་བྱེད་ཀྱི་འཕྲུལ་ཆས་རྣམས་ཀྱང་བཀོལ་
སྤྱོད་ཐུབ་ལུགས་སོགས་ཀྱི་དགེ་མཚན་རྣམས་ཡངས་པའི་ལྷས་ར་དེའི་ནང་འདུ་འཛོམས་
བྱས་པའི་དུད་འགྲོ་ཚོར་འགྲེལ་བརྗོད་བྱས་ཡོད། སཱི་ནོ་བྷོ་ཡི་གཏམ་བཤད་མཇུག་
རྫོགས་རྗེས་རླུང་ཤུགས་འཕྲུལ་འཁོར་གསར་རྒྱག་བྱ་རྒྱུའི་ལས་གཞི་འགོ་འཛུགས་མིན་
གྱི་རྒྱལ་ཁའི་འོས་ཤོག་ཁོ་ལ་ཐོབ་ངེས་པ་བློ་ཁྱོག་མི་དགོས་ཀྱང༌། འཇིགས་ཡེར་བ
ཞིག་ལ་ཕག་རྒོད་ནེ་བྷོ་ལཱན་སླར་ཡང་ཡར་ལངས་ཏེ་སཱི་ནོ་བྷོ་ལ་མི་འདོད་པའི་སྡང་མིག་
བགྲད་པ་མ་ཟད་སྔུར་བ་ཆེན་པོ་ཞིག་ཀྱང་འཐེན། ཁོ་པས་བྱ་སྤྱོད་དེ་རིགས་བྱས་པ་དེ་
སྔོན་དུད་འགྲོ་སུ་ཞིག་གིས་ཀྱང་མཐོང་མྱོང་མེད་པ་རེད། ཕག་རྒོད་དེ་གཉིས་ཕན་
ཚུན་ལྟ་བའི་ལང་ཕྱོགས་མི་མཐུན་པའི་རྐྱེན་གྱིས་དུད་འགྲོ་རྣམས་འདུ་འཛོམས་བྱས་ཡོད་
པའི་ལྷས་རའི་ཕྱི་ལོགས་སུ་ཤ་ཁྱི་ངར་མ་འགས་ཟུག་སྐད་བརྒྱབ་པ་མ་ཟད། དེ་བས་
འཇིགས་ཡེར་བ་ཞིག་ལ་གཟུགས་བོང་ཤིན་ཏུ་ཆེ་ཞིང་སྐེ་ལ་ར་གན་གྱི་ཕྲ་བཏབ་པའི་སྐེ་འཁོར་
གྱོན་པའི་ཤ་ཁྱི་དགུ་མཆེ་བ་གཙིགས་བཞིན་ལྷས་རའི་ནང་ཡོང་སྟེ་ཐད་ཀར་སཱི་ནོ་བྷོ་ཡི་ཕྱོགས་
སུ་མཆོངས། སྟབས་ལེགས་པ་ཞིག་ལ་ཤ་ཁྱི་དེ་དག་ཁོ་པའི་འཁྲིས་སུ་མ་འབྱོར་གོང་
སཱི་ནོ་བྷོ་ཕར་ཙམ་བྲོས་ཐུབ་པས་ཤ་ཁྱིའི་མཆེ་བཙིགས་འོག་ནས་མཐར་ཙམ་བྱུང་པ་རེད། དེ་
རྗེས་སཱི་ནོ་བྷོ་ལྷས་རའི་ཕྱི་ལོགས་སུ་བྲོས་པས་ཤ་ཁྱི་རྣམས་ཁོ་པའི་རྗེས་སུ་རྒྱུགས། འཇིགས་
སྐྲག་དང་ཧ་ལས་ཧོན་ཐོར་དུ་གྱུར་ཞིང་ཐ་ན་སྐད་ཆ་ཚིག་གཅིག་ཀྱང་བཤད་མ་ཕོད་པར་ལུས་
པའི་དུད་འགྲོ་བྱིངས་ལྷས་རའི་སྒོའི་འཁྲིས་སུ་ཚང་ཁ་ཤིག་ཤིག་ངང་ཤ་ཁྱི་དེ་དག་གིས་ཕག་
རྒོད་སཱི་ནོ་བྷོ་རྗེས་དེད་གཏོང་སར་ལྟ་བཞིན་བསྡད། བློ་རིག་རྣམ་པར་བཀྲ་བའི་ཕག་
རྒོད་སཱི་ནོ་བྷོ་ཡིས་ཕག་གི་མྱུར་ཚད་ཙམ་ལ་བརྟེན་ནས་ལམ་ཆེན་དང་སྣེ་སྦྲེལ་དུ་ཡོད་པའི་
རྩ་ཐང་སྟེང་བྲོས་བཞིན་མཆིས། ཁྱི་རྣམས་ཁོ་པའི་འཁྲིས་སུ་འབྱོར་ལ་ཉེ་བའི་སྐབས་
གློ་བུར་དུ་ཕག་རྒོད་སཱི་ནོ་བྷོ་ཅི་ཞིག་ལ་འདྲེད་དེ་ས་སྟེང་དུ་འགྱེལ་བས་ཤ་ཁྱིའི་ཁ་འོག་ཏུ
ཤོར་རྒྱུ་ཡིན་པ་སྨོས་ཅི་དགོས། འོན་ཀྱང་ཆེས་ཡ་མཚར་བ་ཞིག་ལ་ཁོས་དེ་མུར་ཡར
ལངས་ཏེ་མྱུར་ཚད་སྔར་བས་མགྱོགས་པའི་སྒོ་ནས་བྲོས་ཕྱིན། སུག་འགྲོས་མྱུར་
བའི་ཤ་ཁྱི་དེ་དག་སླར་ཡང་ཁོའི་འཁྲིས་སུ་འབྱོར་ལ་ཉེ་བ་མ་ཟད་ཤ་ཁྱི་དེ་དག་གི་ཁྲོད་ནས་
ཤ་ཁྱི་གཅིག་གིས་སཱི་ནོ་བྷོ་ཡི་མཇུག་མ་མཆེ་བའི་འོག་བཙུད་ལ་ཉེ་བའི་སྐབས་ཁོས་མཇུག་
མས་རྔ་ཕྱགས་བརྒྱབ་པས་ཤ་ཁྱི་དེས་ཁོ་པའི་མཇུག་མ་བཟུང་མ་ཐུབ། སཱི་ནོ་བྷོ་ཡིས་
སྔར་བས་བློ་སྟོབས་ཆེ་སྐྱེད་ཀྱིས་མདུན་དུ་བྲོས་ཏེ་ཤ་ཁྱི་དེ་དག་དང་བར་ཐག་ཨིན་ཅི་འགའ་
ཤས་ལས་ཆོད་མེད་པའི་སྐབས་ཤིང་ཕྲན་ར་བའི་ཁུང་བུ་ཞིག་གི་ནང་འཛུལ་བས་ཁོ་པ་འཇའ་
ཡལ་བ་ལྟར་མངོན་མེད་དུ་གྱུར་པ་རེད། ·སཱི་ནོ་བྷོ་ཕྱི་ཕྱོགས་སུ་བྲོས་ཏེ་མངོན་མེད་དུ
གྱུར་བའི་རྗེས་དེར་འཇིགས་སྣང་གི་ཁུ་སིམ་པོར་ལུས་པའི་དུད་འགྲོ་གཞན་རྣམས་ག་ལེར་
ཡངས་ཤིང་རྒྱ་ཆེ་བའི་ལྷས་རའི་ནང་འཛུལ་པ་རེད། དུས་ཡུན་ཐུང་ངུ་ཞིག་གི་ནང་
གཏུམ་དྲག་ཆེ་བའི་ཤ་ཁྱི་དེ་དག་དུད་འགྲོའི་གཞིས་ཀ་དེར་འབྱོར་བས་ཐོག་མའི་ཆར་དུད་
འགྲོ་གཅིག་གིས་ཀྱང་ཁྱི་དེ་དག་གང་ནས་ཡོང་མིན་ཆ་མ་མཆིས་ཀྱང་། ཕྱིས་སུ་དེ་
དག་ནི་ནེ་བྷོ་ལཱན་གྱིས་འོ་ཐག་ཆོད་མཚམས་ཨ་མའི་ཁྲོད་ནས་ཟུར་དུ་གསོ་ཉར་བྱས་པ་
དེ་དག་ཡིན་པ་གསལ་རྟོགས་ཐུབ་ཡོད། ཁྱི་དེ་དག་ཤ་རྒྱས་རུས་རྒྱས་ཀྱི་དར་མ་ཡིན་
པའི་ཁར་དེ་དག་ནི་ཁྲག་དམར་ཤ་ལ་རྔམ་པའི་སྤྱང་ཀི་ལྟར་གཏུམ་དྲག་ཤིན་ཏུ་ཆེན་པོ་ཡོད།
དེ་སྔོན་གཞིས་བདག་ཇཱོན་སི་ཡིས་གཞིས་ཀ་དེ་བདག་སྐྱོང་བྱེད་སྐབས་ཁྱི་འགའ་ཞིག་གིས་
ཁོང་ལ་འབྲེལ་འདྲིས་ཆེ་བའི་མཇུག་མ་དབྱུག་དབྱུག་བྱེད་ཀྱི་ཡོད་པ་དང་གཅིག་མཚུངས་
ད་ལྟའི་ཁྱི་དེ་དག་ནེ་བྷོ་ལཱན་གྱི་འཁྲིས་སུ་བསྡད་དེ་ཁོ་ལ་མཇུག་མ་གཡོབ་ཀྱི་ཡོད། ནེ་
བྷོ་ལཱན་གྱིས་ཁྱི་དེ་དག་རང་ཉིད་ཀྱི་རྗེས་སུ་ཁྲིད་དེ་དེ་སྔོན་མཱི་འཇོར་ལངས་ཏེ་གཏམ་བཤད་
བྱ་ཡུལ་ཅུང་འབུར་དུ་ཐོན་པའི་ཞལ་བའི་སྟེང་འཛེགས་ཏེ་རྣམ་ཀུན་ཚོགས་བཞིན་པའི་རེས་
གཟའ་ཉི་མ་ནམ་ཡིན་གྱི་ཚོགས་འདུ་དེ་འཚམས་འཇོག་བྱ་རྒྱུ་དང༌། མ་འོངས་འབྱུང་
འགྱུར་གྱི་གཞིས་ཀ་དེའི་ལས་ཀ་བྱེད་ཕྱོགས་ཀྱི་གནད་དོན་རྣམས་ནེ་བྷོ་ལཱན་རང་ཉིད་ཀྱིས་
འགོ་ཁྲིད་པའི་ཕག་པའི་ལྷན་ཚོགས་ཀྱིས་ཟུར་དུ་ཚོགས་འདུ་ཚོགས་ཏེ་ཐག་གཅོད་བྱ་རྒྱུ་
དང་ཐག་གཅོད་ཟིན་མཚམས་རྗེས་སུ་དུད་འགྲོ་སྤྱི་ཡོངས་ལ་གོ་བསྡུར་བྱ་རྒྱུ་དང་། རེས་
གཟའ་ཉི་མའི་ཞོགས་པར་དུད་འགྲོ་རྣམས་འདུ་འཛོམས་ཀྱིས་རྒྱལ་དར་ལ་གུས་འདུད་དང་
“དབྱིན་ཡུལ་གྱི་དུད་འགྲོ་”ཞེས་པའི་གླུ་དབྱངས་གཏོང་བ། བདུན་ཕྲག་རྗེས་མའི་
ལས་ཀ་ཅི་བྱེད་ཀྱི་བཀའ་གྲོལ་ཞུ་བར་དུད་འགྲོ་རྣམས་འདུ་འཛོམས་བྱེད་ཆོག་པ་ལས་སྔོན་
ལྟར་ཕན་ཚུན་རྩོད་གླེང་བྱེད་མི་ཆོག་པ་སོགས་ཀྱིས་ཐད་ལ་ཁྱབ་བསྒྲགས་བྱས་པ་རེད། ཉམ་
ཆུང་གི་དུད་འགྲོ་བྱིངས་རྣམས་བློ་རྩལ་ལྡན་པའི་ཕག་རྒོད་སཱི་ནོ་བྷོ་གནས་དབྱུང་བཏང་པའི་
དོན་རྐྱེན་དེར་ཧ་ལས་ཧོན་ཐོར་དུ་གྱུར་བའི་སྟེང་འགྱེལ་བའི་ཁ་ལ་རྡོག་རྫིས་ཞེས་པ་ལྟར་སླར་
ཡང་ནེ་བྷོ་ལཱན་གྱིས་གུ་དོག་གི་སྲིད་བྱུས་ཁྱབ་བསྒྲགས་བྱས་པ་དེས་ཁོ་ཚོར་བློ་འཚབ་ཆེན་
པོ་སྐྱེས་ཡོད་པ་སྨོས་ཅི་དགོས། དུད་འགྲོ་འགའ་ཤས་ཀྱིས་རང་ཉིད་ལ་རྒྱུ་མཚན་ལྡན་
པའི་རྒྱབ་རྟེན་ཡོད་ཚེ་སྲིད་བྱུས་གསར་པ་དེར་ངོ་རྒོལ་བྱེད་ངེས་པ་སྨོས་མེད་ཡིན། ཐ་
ན་བྷོག་སར་ལྟ་བུར་མཚོན་ན་གནད་དོན་དེའི་ཐད་སྐད་ཆ་འགའ་ཤོད་འདོད་ཀྱིས་རྣ་ཅོག་
རྒྱབ་ཏུ་གཏད། ཐོད་སྤུ་ཐེངས་འགའ་སྤྲགས་ཏེ་བསམ་གཞིགས་ཞིབ་མོར་བྱས་ཀྱང་
ཁོ་པའི་ཀླད་པའི་ནང་འཆར་སྒོ་གང་ཡང་མ་ཤར། འོན་ཀྱང་གྲལ་གྱི་མདུན་དུ་ཡོད་
པའི་རྣམ་རིག་བཀྲ་བའི་ཕག་ཕྲུག་བཞི་ཙམ་མ་གྲོས་གཅིག་མཐུན་གྱིས་ཡར་ལངས་ཏེ་ནེ་
བྷོ་ལཱན་གྱི་ཁྱབ་བསྒྲགས་དེར་མི་འདོད་པའི་གཙིར་སྒྲ་བསྒྲགས། ཆེས་བློ་ཕངས་པ་
ཞིག་ལ་ནེ་བྷོ་ལཱན་གྱི་གམ་དུ་ཡོད་པའི་ཤ་ཁྱི་དེ་དག་གིས་མཆེ་བ་བགྲད་བཞིན་ཁོ་ཚོར་སྡིག་
ར་བཏང་པས་ཕག་རྣམས་ཁུ་སིམ་པོར་མར་ས་སྟེང་དུ་མི་སྡོད་མཐུ་མེད་དུ་གྱུར། ལུག་
རྣམས་ཀྱིས་བར་སེང་དེར་སྔོན་གྱི་འབོད་ཚིག”སུག་བཞི་ཅན་རྣམས་སྤྱོད་བཟང་དང་སུག་
གཉིས་ཅན་རྣམས་མ་རབས།”ཞེས་པ་དེ་སྐད་གསང་མཐོན་པོས་འབའ་སྒྲའི་དབྱངས་དང་
འགྲོགས་ཏེ་བསྒྲགས་པས་དུད་འགྲོ་ཚོས་མུ་མཐུད་བགྲོ་གླེང་བྱེད་པའི་གོ་སྐབས་ལ་དོ་ཕོག་
བཏང་པས་རྩོད་གླེང་མཚམས་འཇོག་མི་བྱ་མཐུ་མེད་དུ་གྱུར། ཕྱིས་སུ་ནེ་བྷོ་ལན་
གྱིས་ཕག་པ་སཱི་ཁིའུ་ལར་ཞེས་པ་དེ་བཞིན་འབྱུང་འགྱུར་གྱི་འཆར་གཞི་གསར་པ་རྣམས་དུད
འགྲོ་ཚོར་འགྲེལ་བཤད་བྱེད་པར་མངགས་པ་བཞིན་ཁོ་པས་དུད་འགྲོ་རྣམས་ལ་བརྗོད་གསལ་
“བློ་མཐུན་ཚོ། ཁྱེད་རྣམས་ཀྱིས་ནེ་བྷོ་ལཱན་གྱིས་གཞིས་ཀ་འདི་ཡི་ཆེད་རང་དོན་བློས་
བཏང་གིས་ལས་འགན་འཕར་མ་ཁྱེར་གནང་བ་དེར་དགའ་མགུ་ཡིད་རང་བྱེད་ཀྱི་ཡོད་པ་
ང་ཚོས་ཡིད་ཆེས་བྱེད་ཀྱི་ཡོད། བློ་མཐུན་རྣམས་ཀྱིས་འགོ་ཁྲིད་ཀྱི་གོ་དབང་དེ་སྤྲོ་
སྐྱིད་ཆེད་ཡིན་པ་ངོས་འཛིན་བྱ་རྒྱུ་མེད། དེ་ལས་བཟློག་སྟེ་འགོ་ཁྲིད་ཅིག་གི་ལས
འགན་ཤིན་ཏུ་ལྗིད་པོ་ཡོད། བློ་མཐུན་ནེ་བྷོ་ལན་ཁོ་ནས་དུད་འགྲོ་རྣམས་དབྱེར་མེད་
འདྲ་མཉམ་ཡིན་པར་ངོས་འཛིན་གནང་པ་ལས་དེ་མིན་གཞན་སུ་ཞིག་གིས་ཀྱང་འདྲ་མཉམ་
ཡིན་པར་ཁས་ལེན་བྱེད་ཀྱི་མེད་ལ་ཁོང་རང་ངོས་ནས་ཁྱེད་རྣམས་ལ་རང་ཐག་རང་གིས་གཅོད་
རྒྱུའི་ཁེ་དབང་སྤྲོད་འདུན་ཆེན་པོ་གནང་གི་ཡོད། འོན་ཀྱང་བློ་མཐུན་ཁྱེད་རྣམས་ཀྱིས་
གནས་ཚུལ་ཇི་མ་ཇི་བཞིན་མ་ཤེས་པའི་དབང་གིས་མཚམས་རེ་གཞན་གྱིས་ཁྲིད་པའི་ལོག་
ལམ་དུ་འགྲོ་ཉེན་ཡོད་པ་རེད། དཔེ་མཚོན་ཙམ་བརྗོད་ན། ད་ལྟ་ང་ཚོས་མཐོང་
ཆོས་སུ་གྱུར་པའི་ནག་ཉེས་ཅན་དང་དབྱེར་མེད་པའི་ཕག་པ་སཱི་ནོ་བྷོ་ཡི་རླུང་ཤུགས་འཕྲུལ་-
འཁོར་གསར་རྒྱག་བྱ་རྒྱུ་ཡིན་ལུགས་ཀྱི་རྫུན་གཏམ་ལ་ཁྱེད་རྣམས་མགོ་འཁོར་ཏེ་ཁོ་པའི་
ལས་འཆར་དེར་རྒྱབ་སྐྱོར་བྱས་ཚེ་ང་ཚོ་གནས་སྟངས་གང་འདྲ་ཞིག་གི་འོག་ལུས་ངེས་རེད་
དམ”ཞེས་བཤད་པས་དུད་འགྲོ་གཞན་ཞིག་གིས་སཱི་ནོ་བྷོ་ཡིས་དུད་འགྲོའི་སྤྱིལ་བུའི་གཡུལ་
སར་བློ་སྟོབས་ལྡན་པའི་སྒོ་ནས་འཐབ་འཁྲུག་བྱས་ཡོད་ཅེས་བརྗོད་པའི་ལན་དུ་སཱི་ཁིའུ་
ལར་གྱིས་བློ་སྟོབས་ཁོ་ནས་མི་འགྲིག་པར་ང་ཚོར་ཤ་ཞེན་དང་བརྩི་བཀུར་དགོས་ཀྱི་ཡོད།
ལར་ནས་བ་ཕྱུགས་ཀྱི་སྤྱིལ་བུའི་གཡུལ་འཁྲུག་སྐབས་སཱི་ནོ་བྷོ་ཡིས་བྱས་རྗེས་ཆེན་པོ་
བཞག་ཡོད་ལུགས་བཤད་པ་དེར་སྒྲོ་འདོགས་ཧ་ཅང་ཆེན་པོ་བྱས་ཡོད་པ་རྣམས་དངོས་ཐོག་
བདེན་འཚོལ་ཐུབ་པའི་ཉི་མ་ཞིག་ཤར་རྒྱུར་ངས་ཡིད་ཆེས་བྱེད་ཀྱི་ཡོད། དེར་བརྟེན་བློ་
མཐུན་ཚོར་སྒྲིག་སྲུང། སྒྲིག་སྲུང། སྒྲིག་སྲུང། ཞེས་པ་དེ་དགོས་པ་ཡིན།
ཐ་སྙད་འདི་ནི་དེང་དུས་ཀྱི་འབོད་ཚིག་ཅིག་ཡིན། གལ་ཏེ་ང་ཚོས་ལམ་ནོར་སྟེང་གོམ་
གང་སྤོས་ཚེ་དགྲ་སྡེའི་ཚོགས་ཀྱིས་ང་ཚོའི་གཉའ་ནས་གནོན་ངེས་ཡིན་པས་བློ་མཐུན་རྣམས་
ང་ཚོའི་དགྲ་ཡི་དྭངས་མ་ཁྱིམ་བདག་ཇཱོན་སི་གཞིས་ཀ་འདིར་ཕྱིར་ལོག་ཡོང་རྒྱུར་འདོད་
མོས་མེད་པ་ནི་གདོན་མི་ཟ་”ཞེས་བཤད། ཁོས་བཤད་པ་ལྟར་དུད་འགྲོ་རྣམས་ཕྱུགས་
བདག་ཇཱོན་སི་གཞིས་ཀ་དེར་སླར་ཕྱིར་ལོག་བྱ་རྒྱུར་མོས་མཐུན་མེད་པ་སྨོས་མེད་ཡིན་པས་
སཱི་ཁིའུ་ལར་གྱིས་བཤད་པའི་རྒྱུ་མཚན་དེར་སླར་ཡང་དུད་འགྲོ་ཚོར་ལན་རྒྱག་རྒྱུ་མེད་པར་
ལུས་པ་མ་ཟད་གལ་ཏེ་རེས་གཟའ་ཉི་མའི་ཞོགས་པའི་རྩོད་གླེང་ངམ་བགྲོ་གླེང་དེ་ཁྱིམ་
བདག་ཇཱོན་སི་གཞིས་ཀ་དེར་སླར་ཡོང་པའི་རྒྱུར་འགྱུར་ཚེ་ཁོ་ཚོས་བགྲོ་གླེང་དེ་བཞིན་མཚམས་
འཇོག་བྱེད་རྒྱུ་ལས་གཞན་མ་འདས། གནད་དོན་འདིའི་ཐད་བསམ་གཞིགས་བྱ་
རྒྱུར་ཁོམ་པ་བྱུང་པའི་རྟ་རྒོད་བྷོག་སར་གྱིས་རང་གི་སྤྱིར་བཏང་གི་ཚོར་སྣང་བཤད་དོན་གལ་
ཏེ་བློ་མཐུན་ནེ་བྷོ་ལཱན་གྱིས་རེས་གཟའ་ཉི་མའི་རྩོད་གླེང་དེ་ཕྱུགས་བདག་ཇཱོན་སི་འདིར་
ཕྱོགས་སླར་ལོག་བྱེད་པའི་གྲོགས་སུ་གྱུར་ལུགས་བརྗོད་ཚེ་དེ་བདེན་པར་ངེས་པ་ཡིན།”ཞེས་
བཤད། དེ་ནས་བཟུང་ཁོས་རྒྱུན་གཏན་གྱི་རང་ཉིད་ཀྱི་རྩ་དོན་“ངས་སྔར་བས་ལས་
ལ་བརྩོན་པ་ཆེ་བ་བྱ་རྒྱ་ཡིན་ཞེས་པའི་སྟེང་ནི་བྷོ་ལཱན་གྱིས་བཤད་པ་རྣམས་ཡང་དག་ཡིན།ཞེས་
པའི་རྩ་ཚིག་དེ་གཉིས་བརྒྱུད་འཛིན་བྱེད་ཀྱི་ཡོད། གྲང་རླུང་འུར་འུར་ལྡང་པའི་དགུན
1 གྱི་ནམ་དུས་ཡོལ་ཏེ་དྲོད་བཤེར་དཔྱིད་ཀྱི་བུ་མོ་མགྲོན་དུ་ཕེབས་མཚམས་དེར་སོ་ནམ་ཞིང་
ལས་འགོ་ཚུགས། ནེ་བྷོ་ལཱན་གྱིས་གཙོས་ཁོ་པའི་རྗེས་འཇུག་དུད་འགྲོ་ཚོས་དེ་སྔོན་
ཕག་རྒོད་སཱི་ནོ་བྷོ་ཡིས་རླུང་ཤུགས་འཕྲུལ་འཁོར་གསར་རྒྱག་གི་ལས་གཞིའི་ས་ཁྲ་བྲིས་
ཡོད་པའི་ཁང་ཆུང་དེ་སྒོ་བརྒྱབ་པ་མ་ཟད་དེའི་ནང་ཡོད་པའི་མཛེས་སྡུག་ལྡན་པའི་ས་ཁྲ་
དེ་ཡང་ཕྱིས་སུ་བསུབ་པ་སྨོས་ཅི་དགོས། དུད་འགྲོ་རྣམས་རྣམ་ཀུན་དང་འདྲ་བར་
རེས་གཟའ་ཉི་མའི་ཞོགས་པ་རྟག་པར་ཡངས་ཤིང་རྒྱ་ཆེ་བའི་ལྷས་རའི་ནང་འདུ་འཛོམས་
ཀྱིས་འབྱུང་འགྱུར་བདུན་ཕྲག་གཅིག་ནང་ཚུད་ཀྱི་ལས་བཀོད་རྣམས་ཉན་པར་ཡོང་པ་མ་ཟད།
འཆི་བདག་གི་ཞན་དབང་དུ་གྱུར་ཟིན་པའི་མེ་ཇོར་ཡི་ཤ་མེད་ཀེང་རུས་ཀྱི་ཀ་ལི་མཛེས་སྡུག་
ལྡན་པའི་ཤིང་འབྲས་ལྡུམ་རའི་འོག་ནས་བཏོན་ཏེ་དར་ཤིང་གི་གཤམ་དུ་གཞིས་བདག་ཇཱོན་
སི་ཡི་ལག་ནས་འཕྲོགས་པའི་མེ་མདའི་ཉེ་འཁྲིས་སུ་གསོག་ཉར་བྱས། དུད་འགྲོ་
ཚོས་གཞིས་ཀའི་རྒྱལ་དར་ཡངས་པའི་མཁའ་དབྱིངས་སུ་བསྒྲེང་ཚར་ཏེ་ཁོ་ཚོ་ལྷས་རའི་
ནང་འདུ་འཛོམས་བྱེད་པར་མ་སྐྲོད་གོང་གུས་ལུགས་མཚོན་བྱེད་མེ་ཇོར་ཡི་ཀ་ལའི་འཁྲིས་
སུ་བང་བསྒྲིགས་ཏེ་བསྐྱོད། དུད་འགྲོ་རྣམས་ཡངས་ཤིང་རྒྱ་ཆེ་བའི་ལྷས་རའི་ནང་
འབྱོར་རྗེས་དེ་སྔོན་གྱི་སྡོད་གནས་དང་མི་འདྲ་བར་ཕག་རྒོད་ནེ་བྷོ་ལན་དང་སཱི་ཁིའུ་གཞན་
ཡང་རྣ་བའི་བདུད་རྩིར་གྱུར་བའི་གཞས་གདངས་དང་སྙན་ངག་རྩོམ་པར་མཁས་པའི་ཕག་
པ་མཱི་ནི་མཱ་སི་ཞེས་པ་རྣམས་དེ་སྔོན་གྱི་ཤ་ཁྱི་ངར་མ་དགུ་པོས་མཐའ་བསྐོར་ཏེ་ཅུང་འབུར་
ཏུ་ཐོན་པའི་ལྡིང་ཆའི་སྟེང་བསྡད་པ་དང༌། ཕག་པ་གཞན་རྣམས་ཁོ་ཚོའི་རྒྱབ་ལོགས་
སུ་བསྡད། དེ་འཕྲོས་དུད་འགྲོ་བྱིངས་རྣམས་ལྷས་རར་མདུན་གཏད་དེ་གནས་ཡོད་
པས་ནེ་བྷོ་ལཱན་གྱིས་དྲག་དམག་གིས་ཆ་ལུགས་ལྟར་འགྱིང་ཉམས་ལྡན་པའི་སྒོ་ནས་འབྱུང་
འགྱུར་གྱི་བདུན་ཕྲག་གཅིག་གི་ལས་བཀོད་རྣམས་ཡིག་ཐོག་ནས་ཀློག་འདོན་བྱས་པ་རེད།
དེ་རྗེས་ཁོ་ཚོས་“དབྱིན་ལན་གྱི་དུད་འགྲོ་་ཞེས་པའི་གདངས་སྙན་གླུ་དབྱངས་དེ་ཐེངས་
གཅིག་མགྲིན་པའི་དབྱངས་ལས་གྱེར་རྗེས་ཁོང་རྣམས་རང་རང་སོ་སོའི་གནས་སུ་ལོག་
ཕྱིན། རྣམ་རིག་བཀྲ་བའི་ཕག་རྒོད་སཱི་ནོ་བྷོ་གཞིས་ཀ་དེ་ནས་གནས་དབྱུང་བཏང་སྟེ་
བདུན་ཕྲག་གསུམ་ཙམ་འདས་རྗེས་ནེ་བྷོ་ལཱན་རང་ཉིད་ཀྱིས་དེ་སྔོན་འགག་པ་བརྒྱབ་པའི་
རླུང་ཤུགས་འཕྲུལ་འཁོར་འཛུགས་སྐྲུན་གྱི་ལས་གཞི་དེ་འགོ་བརྩམ་རྒྱུའི་ཁྱབ་བསྒྲགས་
བྱས་པ་དུད་འགྲོ་ཚོས་ཐོས་སྐབས་ཁོང་རྣམས་ཡ་མཚར་གྱི་གནས་སུ་གྱར། རླུང་
ཤུགས་འཕྲུལ་འཁོར་གྱི་གནད་དོན་དེའི་ཐད་ནེ་བྷོ་ལཱན་གྱི་བསམ་བློར་འགྱུར་བ་ཕྱིན་ལུགས་
ཚང་མ་བརྗོད་ཁར་ལས་གཞི་ལྷག་མ་དེ་དཀའ་ཁག་ཆེ་བ་མ་ཟད་ཐ་ན་དུད་འགྲོ་ཚོར་རྣམ་
ཀུན་ཐོབ་པའི་བཟའ་བཅའི་ཚད་ནས་ཉུང་འཕྲི་བྱ་དགོས་པའང་གནད་འགག་ཆེ་ལུགས་ཉེན་
བརྡ་བཏང་། ཕག་པའི་ལྷན་ཚོགས་ཞེས་པ་དེ་འདས་ཟིན་པའི་བདུན་ཕྲག་གསུམ་
ཙམ་ནང་འདུ་འཛོམས་ཀྱིས་ལས་གཞི་དེའི་ས་ཁྲ་རྣམས་གྲ་སྒྲིག་བྱས་པ་མ་ཟད་རླུང་ཤུགས་
འཕྲུལ་འཁོར་གྱི་ཁང་པ་འཛུགས་སྐྲུན་དང་། དེ་མིན་གྱི་བཟོ་སྐྲུན་གཞན་ཐད་ཡར་
རྒྱས་གཏོང་རྒྱུ་འདྲ་མིན་རྣམས་སྤྱི་བསྡོམས་ཀྱི་ལོ་གཉིས་ཀྱི་དུས་ཡུན་ནང་ལེགས་གྲུབ་
ཟིན་རྒྱུར་རེ་བ་བཅངས་ཡོད། ཕག་རྒོད་ནེ་བྷོ་ལཱན་གྱིས་རླུང་ཤུགས་འཕྲུལ་འཁོར་གྱི་
ཁང་པ་གསར་རྒྱག་བྱ་རྒྱུའི་གསལ་བསྒྲགས་བྱས་པའི་དགོང་མོ་དེར་སཱི་ཁིའུ་ལར་གྱིས་ཟུར་
དུ་དུད་འགྲོ་རྣམས་ལ་དེ་སྔོན་ནེ་བྷོ་ལཱན་གྱིས་རླུང་ཤུགས་འཕྲུལ་འཁོར་གསར་རྒྱག་ཐད་
ངོ་རྒོལ་བྱས་མེད་ཁར་དེ་ལས་བཟློག་སྟེ་ལས་གཞི་དེར་ཐོག་མར་རྒྱབ་སྐྱོར་བྱེད་མཁན་ནེ་
བྷོ་ལཱན་ཡིན་པ་དང་། སཱི་ནོ་བྷོ་ཡིས་བྱ་སྒོང་སྲོ་ཡུལ་གྱི་ཁང་ཆུང་ནང་བྲིས་པའི་ལས་
གཞིའི་ས་ཁྲ་དེ་བཞིན་ནེ་བྷོ་ལཱན་གྱི་ཡིག་ཆ་ནས་རྐུ་འཁྱེར་བྱས་པ་ལས་དོན་དུ་རླུང་ཤུགས་
འཕྲུལ་འཁོར་གསར་སྐྲུན་བྱ་རྒྱུའི་འཆར་གཞི་དེ་ནི་ནེ་བྷོ་ལཱན་གྱི་བློ་རྩལ་ལས་ཐོན་ལུགས་
འགྲེལ་བརྗོད་མི་ཉུང་བ་ཞིག་བྱས་མཐར་ད་ལམ་ནེ་བྷོ་ལཱན་གྱིས་ལས་གཞི་དེ་འགོ་འཛུགས་
བྱས་པ་དེར་དུད་འགྲོ་གཅིག་གིས་ཀྱང་ངོ་རྒོལ་བྱེད་མི་དགོས་ལུགས་བརྗོད། གཞན་
ཡང་ཕག་པ་སཱི་ཁིའུ་ལར་གྱིས་གཡོ་ཟོལ་གྱི་སྒོ་ནས་དུད་འགྲོ་ཚོར་དེ་སྔོན་ནེ་བྷོ་ལཱན་གྱིས་
རླུང་ཤུགས་འཕྲུལ་འཁོར་གསར་སྐྲུན་བྱ་ཕྱོགས་ཐད་འདོད་མོས་མེད་པའི་རྣམ་འགྱུར་
བསྟན་པ་དེ་གཞིས་ཀ་དེར་ཤུགས་རྐྱེན་ངན་ལ་ཉེན་ཚབས་ཆེ་བའི་ཕག་རྒོད་སཱི་ནོ་བྷོལ་གནས་
དབྱུང་གཏོང་བྱེད་ཀྱི་ཐབས་མཁས་བྱ་སྤྱོད་ཅིག་ཡིན་པ་དང་། ད་ལྟ་སཱི་ནོ་བྷོ་གནས་
དབྱུང་བཏང་ཟིན་སྟབས་ཁོས་ལས་གཞི་དེར་ཐེ་བྱུས་བྱ་རྒྱུ་མ་བྱུང་བ་དེ་ཁོ་ཚོའི་ཐབས་བྱུས་
ཤིག་ཡིན་ལུགས་བརྗོད་དེ་མུ་མཐུད་བཤད་དོན“བློ་མཐུན་ཚོ། དེ་ནི་ཐབས་བྱུས།
ཐབས་བྱུས་ཡིན་”ཞེས་བསྟུད་མར་ཐེངས་འགའ་བརྗོད་བ་དང་སྦྲགས་མཇུག་མ་དབྱུག་
བཞིན་དགའ་བའི་འཁྲེལ་དགོད་ཅིག་བྱས། ཉམ་ཆུང་བའི་དུད་འགྲོ་ཚོས་ཁོས་བརྗོད་
བཞིན་པའི་ཚིག་འབྲུ་དེའི་གོ་དོན་གང་ཡིན་མ་ཤེས་ཀྱང་གཅིག་ནས་སཱི་ཁིའུ་ལར་གྱི་ནན་
ཏན་ཆེ་བའི་སྐད་གདངས་དང་། གཉིས་ནས་ཁོ་པའི་འཁྲིས་སུ་ཡོད་པའི་ཁྱི་གསུམ་
པོའི་འཇིགས་ཡེར་བའི་མཆེ་གཙིགས་དེ་དག་གི་རྐྱེན་གྱིས་དུད་འགྲོ་ཚོས་ཁོས་བཤད་པའི་
གཏམ་བཤད་ལ་རྩོད་གླེང་བྱེད་མ་ཕོད་པར་མོས་མཐུན་མི་བྱ་མཐུ་མེད་དུ་གྱུར།

ལེའུ་དྲུག་པ།

དུད་འགྲོའི་གཞིས་ཀར་འཚོ་བའི་དུད་འགྲོ་ཚོས་རང་གི་རྔུལ་ཆུའི་ཐིགས་ཕྲེང་ལས་བྱུང་པའི་
ངལ་རྩོལ་གྱི་འབྲས་བུ་རྣམས་ལས་མེད་ཅི་བདེར་སྤྲོད་པའི་རྐུན་ཇག་མིའི་རིགས་ཀྱི་ཆེད་
དུ་མ་ཡིན་པར་ཡོད་ཚད་རང་ཉིད་དང་འབྱུང་འགྱུར་གྱི་རང་རིགས་རྣམས་ཀྱི་ཆེད་དུ་ཡིན་པའི་
ངེས་ཤེས་ཐོག་ནས་ཁོ་ཚོས་བགྲང་བྱ་ཧྲིལ་པོའི་ནང་དགའ་སྤྲོའི་སྤ་ལོང་གཡོ་བཞིན་ཉིན་མཚན་
མེད་པར་དྲན་གཡོག་དང་འདྲ་བར་ངལ་རྩོལ་ལ་འབད་པས་བརྩོན། ལྗང་མདོག་གི་
མྱུ་གུ་འཛུམ་ཞལ་གྲོལ་ལ་ཉེ་བའི་དཔྱིད་དུས་དང༌། དྲག་ཆར་ལྷུང་ལྷུང་དུ་བབ་པའི་
དབྱར་དུས་གཉིས་ཀྱི་སྐབས་སུ་དུད་འགྲོ་ཚོས་རྣམ་ཀུན་དང་མི་འདྲ་བར་བདུན་ཕྲག་གཅིག་
གི་ནང་ངལ་རྩོལ་ཆུ་ཚོད་དྲུག་ཅུ་ཙམ་བྱེད་ཀྱི་ཡོད། དེ་བས་ཀྱང་ཡ་མཚར་བ་ཞིག་ལ་
ཕག་རྒོད་ནེ་བྷོ་ལཱན་གྱིས་དུད་འགྲོ་རྣམས་ཀྱིས་མ་སྐུལ་དང་བླངས་ཐོག་ནས་རེས་གཟའ་
ཉི་མའི་སྐབས་ངལ་རྩོལ་བྱེད་དགོས་པ་དང༌། གལ་ཏེ་དུད་འགྲོ་སུ་ཞིག་ཡིན་རུང་
ཉིན་དེར་ངལ་རྩོལ་ལ་ཆད་ལུས་ཐེབས་ཚེ་ཁོ་ཚོའི་བཟའ་བཅའི་སྐལ་བ་ནས་གཅོག་རྒྱུ་ཡིན་
ལུགས་བཙན་བཀའ་བཏང་པ་རེད། རྒྱུ་མཚན་དེས་རྐྱེན་པས་ཐ་ན་གལ་ཆེའི་ལས་སྣེ་
གཞན་འགའ་མ་བྱས་པར་རང་འགར་འཇོག་དགོས་བྱུང་ཡོད་པ་དཔེར་ན། རྨོ་ལས་
དུས་ཐོག་ཏུ་ལེགས་གྲུབ་མ་ཐུབ་པའི་རྐྱེན་གྱིས་དབྱར་འགོ་ཙམ་ནས་རྩ་རྡོག་འདེབས་འཛུགས་
བྱེད་དགོས་པའི་ཞིང་ཁ་གཉིས་ལ་རྩ་རྡོག་བཏབ་མ་ཐུཔ་པར་བརྟེན་ལོ་དེའི་སྟོན་འབྲས་ལོ་
སྔོན་མ་ལས་ཞན་པ་བྱུང་ཡོད་པས་འབྱུང་འགྱུར་གྱི་དགུན་ཁར་དུད་འགྲོ་ཚོའི་འཚོ་བ་དཀའ་
ཁག་ཅན་ཞིག་ཆགས་རྒྱུ་ནི་གདོན་མི་ཟ་བ་ཞིག་རེད། རླུང་ཤུགས་འཕྲུལ་འཁོར་གསར་
རྒྱག་བྱ་རྒྱུའི་ལས་གཞི་དེས་དུད་འགྲོ་ཚོར་བསམ་ཡུལ་ལས་འདས་པའི་དཀའ་སྡུག་སྤྲད་
ཡོད། འོན་ཀྱང་སྟབས་ལེགས་པ་ཞིག་ལ་གཞིས་ཀ་དེའི་ཉེ་འཁྲིས་སུ་རྡོ་སྔོག་འདོན་
བྱ་ཡུལ་རྡོ་གཏེར་རི་འབུར་ཞིག་ཡོད་པ་མ་ཟད་དུད་འགྲོ་ཚོར་གཞིས་ཀའི་ཟུར་ཁ་ཞིག་ནས་
བྱེ་མ་དང་ཨར་འདམ་མང་པོ་གསོག་འཇོག་བྱས་ཡོད་པ་རྙེད་སོན་བྱུང་པས་ཁང་པ་འཛུགས་
སྐྲུན་བྱ་རྒྱུའི་རྒྱུ་ཆ་རྣམས་འཛོམས་ཡོད། འོན་ཀྱང་ཁོ་ཚོར་ཐོག་མར་དཀའ་ངལ་འཕྲད་
པ་ནི་ཅི་འདྲ་བྱས་ཏེ་ཤིན་ཏུ་ཆེ་བའི་ཕ་བོང་རྣམས་དུམ་བུར་བཏང་སྟེ་བོང་ཚད་མཉམ་པར་
བཟོ་རྒྱུ་དེ་རེད། ལས་ཀ་དེ་ལམ་ལྷོང་ཡོང་པར་འཇོར་དང་ལྕགས་ཧྲང་ལ་སོགས་པའི་
ལག་ཆར་ལྟོས་དགོས་ཀྱི་ཡོད་པ་རེད། ཆེས་བློ་ཕམ་པ་ཞིག་ལ་དུད་འགྲོ་གཅིག་གིས་
ཀྱང་རྒྱབ་ཀྱི་སུག་པ་ས་ལ་བཙུགས་ཏེ་མི་ལྟར་ཀེར་ལངས་ཐུབ་ཀྱི་མེད་སྟབས་གོང་གི་ལག་
ཆ་རྣམས་བེད་མེད་དུ་གྱུར། དུད་འགྲོ་ཚོས་འབྲས་མེད་ཀྱི་འབད་བརྩོན་བདུན་ཕྲག་
འགའ་བྱས་མཐར་ཉིན་ཞིག་རྣམ་རིག་བཀྲ་བའི་དུད་འགྲོ་ཞིག་གི་བློ་ངོར་སའི་འཐེན་ཤུགས་
བེད་སྤྱོད་བྱ་རྒྱུ་འཆར་བས་དུད་འགྲོ་ཚོས་ཤིན་ཏུ་ཆེ་བའི་ཕ་བོང་རྣམས་རྡོ་འདོན་ཡུལ་གྱི་རིའི་
ཁུག་པ་ཞིག་ཏུ་བཞག་པ་དང་དེ་དག་ཐག་པས་བཀྱིགས་ཏེ་བ་ཕྱུགས་དང་། རྟ། ལུག་
ཙམ་མ་ཟད་ཐ་ན་གནད་ཁག་ཆེ་སར་ཕག་པ་རྣམས་ཀྱིས་ཀྱང་རོགས་པ་བྱས་པ་སོགས་མདོར་
ན་ཐག་པ་བཟུང་ཐུབ་པའི་དུད་འགྲོ་རྣམས་ཡོང་སྟེ་མཉམ་རུབ་ཀྱིས་ཕ་བོང་རྣམས་རི་འབུར་
དེའི་རྩེར་དྲུད་པ་དང་དེའི་རྩེ་ནས་ཕ་བོང་དེ་དག་མར་བསྒྲིལ་ཏེ་ཕ་བོང་གཞན་གྱི་སྣེ་ཟུར་ལ་
བརྡབ་ཏེ་དུམ་བུར་གཏོང་གི་ཡོད། ཤིན་ཏུ་ཆེ་བའི་ཕ་བོང་རྣམས་དུམ་བུར་བཏང་ཚར་
རྗེས་སྟོབས་ཤུགས་ཆེ་བའི་རྟ་ཕོ་ཚོས་ཤིང་རྟ་འཁོར་ལོའི་ནང་དབོར་བ་དང་། གཡང་
དཀར་ལུག་ཁྱུ་ཚོས་རང་འཁོས་ལ་དཔགས་པའི་རྡོ་ཧྲུག་རེ་དྲུད་པ་མ་ཟད་ཐ་ན་མཱ་རི་དང་
བོང་རྒན་བྷེ་ཇིན་མན་གཉིས་ཀྱིས་ཀྱང་ཐེར་གེའི་ལག་ཤིང་གཉའ་ལ་བཏབ་སྟེ་རྡོ་དབོར་འདྲེན་
བྱེད་པ་སོགས་ཀྱིས་ངལ་རྩོལ་བྱས་པས་རྡོ་དབོར་འདྲེན་བྱེད་རྒྱུར་དཀའ་ཚེགས་དེ་ཙམ་ཆེན་
པོ་བྱུང་མེད། དབྱར་མཇུག་ཏུ་གློག་འདོན་འཕྲུལ་འཁོར་གྱི་ཁང་པ་གསར་རྒྱག་བྱ་
རྒྱུའི་རྡོ་མི་ཉུང་བ་ཞིག་ཕུང་གསོག་བྱེད་ཐུབ་པས་དུད་གྲོ་ཚོས་དཔྱོད་ལྡན་ཕག་པ་ཚོའི་བཀོད་
འདོམས་འོག་ཨར་ལས་འགོ་བཙུགས་པ་རེད། འོན་ཀྱང་ལས་གཞི་དེ་ནི་ཚར་རྒྱུ་མེད་
ཁར་དཀའ་ཁག་ཆེ་བ་ཞིག་ཆགས་ཡོད། དུད་འགྲོ་ཚོས་རྡོ་ཕ་བོང་གཅིག་ཁོ་ན་རྡོ་གཏེར་
གྱི་རི་རྩེར་དྲུད་པར་ཉིན་གཅིག་ཧྲིལ་པོར་འབད་བརྩོན་བྱེད་དགོས་ཀྱི་ཡོད་པ་དང༌།
སྐབས་རེ་ཕ་བོང་རི་རྩེར་དྲུད་ཐུབ་ཙམ་བྱུང་ཡང་རྦབ་འགྲིལ་བཏང་སྟེ་ཕ་བོང་གཞན་ལ་
བརྡབ་སྐབས་ཕ་བོང་དེ་རིགས་མ་ཆག་པར་རང་འཇགས་སུ་གནས་ཀྱི་ཡོད། རྟ་རྒོད་
བྷོག་སར་གྱི་སྟོབས་ཤུགས་ནི་གཞིས་ཀའི་ནང་ཡོད་པའི་དུད་འགྲོ་ཡོངས་ཀྱི་སྟོབས་ཤུགས་
གཅིག་ཏུ་བསྒྲིལ་བ་དང་དོ་མཉམ་གྱི་ཡོད་པས་གལ་ཏེ་ཁོ་པ་མེད་ཚེ་དུད་འགྲོ་བྱིངས་ཚོའི་
ངལ་བ་འབྲས་མེད་དུ་གྱུར་རྒྱུ་ལས་གཞན་ཅི། སྟོབས་ཤུགས་ཀྱིས་དབུལ་བའི་དུད
འགྲོ་ཚོས་ཤིན་ཏུ་ཆེ་བའི་ཕ་བོང་རི་འབུར་དེའི་རྩེར་འདྲུད་སྐབས་མཚམས་རེ་ཁོ་ཚོའི་ཤུགས་
ཚད་ཀྱི་མ་འདང་པའི་རྐྱེན་གྱིས་ཕ་ཕོང་ཐུར་དུ་བསྒྲིལ་བ་མ་ཟད་ཁོ་ཚོ་ཡང་དེའི་མཉམ་དུ་སྐད་
ཤོར་བཞིན་རིལ་གྱི་ཡོད། འོན་ཀྱང་སྐབས་རེ་སྟོབས་ལྡན་རྟ་རྒོད་བྷོག་སར་ཁོ་ནའི་
སྟོབས་ཤུགས་ལ་བརྟེན་ནས་སྒྲིལ་བཞིན་པའི་ཕ་བོང་དེ་འགོག་ཐུབ་ཀྱི་ཡོད། རྟ་རྒོད་
བྷོག་སར་གྱི་རྩིབ་ངོགས་ནས་རྔུལ་ཆུའི་ཐིགས་ཕྲེང་ཟག་བཞིན་སྲ་ལ་མཁྲེགས་པའི་རྨིག་
པའི་རྩེ་མོ་ནན་གྱིས་ས་གཞིར་བཙུགས་པ་དང་སྦྲགས་ཁ་དབུགས་མྱུར་མོར་གཏོང་བཞིན་
པའི་ངང་ཤིན་ཏུ་ཆེ་བའི་ཕ་བོང་རི་བོའི་ལྡེབས་སུ་ཨིན་ཅི་རེ་རེ་བཞིན་འདྲུད་པ་དུད་འགྲོ་བྱིངས་
ཚོས་རིག་སྐབས་ཁོ་ཚོས་བྷོག་སར་གྱི་སྟོབས་ཤུགས་ལ་ཡིད་སྨོན་མི་བྱེད་པ་ག་ལ་སྲིད།
བྷོག་སར་ལ་སྙིང་དབུས་ནས་ཤ་ཞེན་ཡོད་པའི་རྟ་རྒོད་མ་ཁཱོ་ལི་ཝར་གྱིས་སྐབས་རེ་ཁོ་ལ་
རང་ཁོ་ནས་ཕ་བོང་འཐེན་པར་ནུས་ཤུགས་ཆེན་པོས་ཧུར་སྐྱེད་བྱེད་མི་དགོས་པའི་ཤ་ཚའི་
སྙིང་གཏམ་བཤད་མོད་ཀྱང་ཁོ་པས་ཅི་ལ་ཉན། བྷོག་སར་གྱིས་རང་ཉིད་ཀྱི་རྒྱུན་དུ་རྩ་
འཛིན་བྱེད་པའི་“ངས་སྔར་བས་ངལ་རྩོལ་ལ་འབད་འབུངས་ཆེ་བ་བྱ་རྒྱུ་ཡིན། ནེ་བྷོ་
ལཱན་ནམ་ཡང་ཡང་དག་པ་རེད་”ཅེས་པའི་རྩ་དོན་ཚིག་རྐང་གཉིས་པོ་དེ་དག་ཁོ་པའི་དཀའ་
སྡུག་གི་གཉེན་པོ་ལྟ་བུ་ཆགས་ཡོད། གཞན་ཡང་ཁོ་པས་ནམ་ཚོད་དཔག་པར་མཆོག་
ཏུ་གྱུར་པའི་ཁྱིམ་བྱ་དེ་པོ་ལ་རང་ཉིད་ཞོགས་པ་རྣམ་ཀུན་ལས་སྔ་བར་གཉིད་ལས་དཀྲོག་
དགོས་པའི་མངགས་བཅོལ་བྱས་ཏེ་རྙེད་པར་དཀའ་བའི་དུས་སེང་ཐུང་ཐུང་དེའི་ནང་རང་ཉིད་
གཅིག་པུ་རི་འབུར་དེར་བསྐྱོད་དེ་དུམ་བུར་བཏང་ཟིན་པའི་རྡོ་ཧྲུག་རྣམས་རུབ་བསྡུས་ཀྱིས
རོགས་པ་མེད་པར་རླུང་ཤུགས་འཕྲུལ་འཁོར་འཛུགས་སྐྲུན་བྱ་ཡུལ་གྱི་ས་ཆ་དེར་དབོར་གྱི་
ཡོད། ལོ་དེའི་དབྱར་ཁའི་ངལ་རྩོལ་གྱི་དཀའ་སྡུག་ལ་མ་ལྟོས་པར་དུད་འགྲོ་ཚོའི་
འཚོ་བ་ངན་ངོན་གྱི་གནས་སུ་ལྷུང་མེད། གང་ལགས་ཤེ་ན་ཁོ་ཚོར་བཟའ་བཅའ་ཕྱུགས
བདག་ཇཱོན་སི་ཡི་སྐབས་ལས་མང་བ་མེད་ཀྱང་ཉུང་བ་མེད། དུད་འགྲོ་རྣམས་རང་ཁ་
རང་གསོ་ལས་ལྟོ་འབྱོར་རྒྱས་སྤྲོས་ཆེ་བའི་སྐུ་ཞབས་ཇཱོན་སི་ཁྱིམ་མི་ལྔ་པོ་དེ་གསོ་དགོས
མེད་པའི་ཁེ་ཕན་བརྗོད་ཀྱི་མི་ལང་། དེ་སྔོན་གྱི་ཕྱུགས་བདག་ནང་མི་ལྔ་པོ་གསོ་སྐྱོང་
བྱ་རྒྱུའི་འགྲོ་གྲོན་ནི་མིག་སྔའི་དུད་འགྲོ་དེ་དག་གི་བྱ་བའི་བརྒྱུད་རིམ་ནང་ནོར་འཁྲུལ་ཤོར་
བའི་གྱོང་གུན་ལས་མང་བ་འགྲོ་གི་ཡོད། བྱ་བའི་བརྒྱུད་རིམ་ཁྲོད་དུད་འགྲོ་ཚོའི་ངལ་
རྩོལ་གྱི་ཐབས་ལམ་སྔར་བས་ལེགས་པ་དང་ཚགས་ཚུད་པོར་གྱུར་སྟབས་ངལ་རྩོལ་སྲུང་
སྐྱོབ་བྱེད་ཐུབ་ཀྱི་ཡོད། རྩ་ངན་ཐོག་རྒྱུའི་ངལ་རྩོལ་བྱེད་ཕྱོགས་ལ་མཚོན་ན་མིའི་
རིགས་ཀྱིས་བྱེད་མ་ཐུབ་པའི་བྱ་བཟང་ཁོ་ཚོས་བྱེད་ཐུབ་ཡོད། ལྷག་པར་ཡ་རབས་
ཚུལ་མཐུན་གྱི་དུད་འགྲོ་ཚོས་ཟས་རིགས་རྐུ་ཁྱེར་བྱེད་ཀྱི་མེད་སྟབས་མཛེས་སྡུག་ལྡན་
པའི་རྩ་ཐང་ནས་ཞིང་སའི་བར་ར་སྐོར་གྱིས་མཐའ་བསྐོར་བྱེད་དགོས་བྱུང་མེད་པས་ཤིང་འབྲས་
ར་སྐོར་དང་རྒྱལ་སྒོ་སྲུང་པའི་ངལ་རྩོལ་དེ་རིགས་སྲུང་སྐྱོབ་ཐུབ་ཡོད། དྲོད་ལྡན་དབྱར་
གྱི་སྒེག་མོ་ག་ལེར་གཞིས་ཀ་དེ་ནས་ཁ་བྲལ་མཚམས་སུ་དུད་འགྲོའི་སེམས་ཀྱི་ཞིང་སར་
སྔོན་དཔག་མ་ཐུབ་པའི་མ་ཚང་མ་འཐུས་པ་མང་པོ་ཡོད་པའི་ཚོར་སྣང་ཞིག་བྱུང་ཡོད། དེ་
ཡང་ཉམས་ཆུང་དུད་འགྲོ་དེ་དག་ལ་གནས་སྐབས་ཀྱི་དགོས་མཁོ་ཆེ་བའི་རིགས་ནི་གཞིས་
ཀ་དེར་མཁོ་འདོན་བྱེད་མི་ཐུབ་པའི་སྣམ་ཞུན་སྐྲ་ཆིལ་༼ རྡོ་སྣམ་གྱི་སྙིགས་རོ་སོགས་ལས་
བྱུང་པའི་ཁ་དོག་དང་དྲི་རོ་མེད་པའི་སྐྲ་ཆིལ་འདྲ་བ་ཞིག་ཡིན།༽ དང་གཟེར། སྐུད་
པ་། ཁྱི་རྣམས་ལ་ཏཱན་ཤིང་བག་ལེབ། རྟ་ལ་རྨིག་ལྕགས་བཟོ་བྱེད་ཀྱི་ལྕགས་
སོགས་ཡིན་པ་མ་ཟད་ཕྱིས་འབྱུང་འཛུགས་སྐྲུན་དེའི་ཆེད་ལག་ཆ་འདྲ་མིན་དགོས་པ་ཕུད་
དེ་མིན་ལོ་ཏོག་འདེབས་བྱེད་སོན་འབྲུ་དང་། རྫས་ལུད། རླུང་ཤུགས་འཕྲུལ་
འཁོར་གྱི་འཕྲུལ་ཆས་རྣམས་ཀྱང་རིམ་པས་དགོས་ཀྱི་ཡོད། ཆེས་དགོད་བྲོ་བ་ཞིག་
ལ་གོང་གི་མཁོ་ངེས་ཀྱི་རྒྱུ་ཆ་དེ་དག་ཅི་འདྲ་བྱས་ཏེ་མཁོ་སྒྲུབ་བྱ་རྒྱུ་ཡིན་པ་དུད་འགྲོ་གཅིག་
གི་ཀྱང་ཡིད་ཀྱི་མེ་ལོང་ནང་ཤར་མེད། རྟ་བདུན་བདག་པོའི་འཛུམ་ཟེར་ཡངས་པའི་
འཛིན་མའི་ཁྱོན་ལ་འཕྲོ་ལ་ཉེ་བའི་རེས་གཟའ་ཉི་མའི་ཞོགས་པ་ཞིག་ལ་ཉམ་ཆུང་དུད་འགྲོ་
རྣམས་སྔར་མུས་བཞིན་འབྱུང་འགྱུར་བདུན་ཕྲག་དེའི་ལས་བཀོད་ཅི་ཡིན་ཉན་པར་འདུ་འཛོམས་
བྱས་ཡོད་པའི་སྐབས་གཡོ་སྒྱུའི་གོས་ཀྱིས་བཏུམས་པའི་ཕག་པ་ནེ་བྷོ་ལཱན་གྱིས་སླར་ཡང་
གཞིས་ཀ་དེར་དུད་འགྲོ་ཚོའི་བསམ་ཡུལ་ལས་འདས་པའི་སྲིད་བྱུས་གསར་པ་ཞིག་བཟོས་
ཡོད་ལུགས་དུད་འགྲོ་ཚོར་བརྒྱུད་བསྒྲགས་བྱས་པ་རེད། དེ་ཡང་སྲིད་བྱུས་གསར་
པ་དེ་ནི་དུད་འགྲོའི་གཞིས་ཀ་དེའི་ཚོང་དོན་གྱི་དམིགས་ཡུལ་མིན་པར་ཁ་ཚ་དགོས་གཏུགས་
ཀྱི་མཁོ་དངོས་རྣམས་མཁོ་སྒྲུབ་བྱ་ཆེད་ཁྱིམ་མཚེས་གཞིས་ཀ་ཁག་ལ་འབྲེལ་ལམ་གསར་
འཛུགས་བྱ་རྒྱུ་དེ་ཡིན་ལུགས་དང༌། གཞན་ཡང་ཁོ་པས་རླུང་ཤུགས་འཕྲུལ་འཁོར་
རྒྱག་བྱེད་ཀྱི་མཁོ་དངོས་རྣམས་ནི་གཞིས་ཀ་དེའི་མཁོ་དངོས་གཞན་དག་ལས་གལ་གནད་
ཆེ་བ་ཡོད་ལུགས་འགྲེལ་བརྗོད་བྱས་ཡོད། ནེ་བྷོ་ལཱན་གྱིས་མཁོ་དངོས་རྣམས
སྒྲུབ་ཆེད་རྩ་སྐྱ་ཕུང་གསོག་གཅིག་དང་སྔོན་ལོར་དུད་འགྲོ་ཉམ་ཆུང་རྣམས་ཀྱིས་རྔུལ་ཆུའི་
ཐིགས་ཕྲེང་ལས་བསྐྲུན་པའི་གྲོའི་སྟོན་འབྲས་ཀྱི་ཆ་ཤས་གཅིག་འཚོང་རྒྱུའི་འཆར་གཞི་བྱས་
པ་མ་ཟད་གལ་ཏེ་ཕྱིས་འབྱུང་དུད་འགྲོའི་གཞིས་ཀར་དངུལ་དེ་བས་མང་བ་དགོས་གལ་
བྱུང་ཚེ་ཝཱི་ལིང་ཀྲོན་ཞེས་པའི་ཡུལ་གྲུའི་ནང་ཡོད་པའི་སྒོ་ངའི་ཁྲོམ་རར་དུད་འགྲོའི་གཞིས་
ཀ་དེའི་བྱ་དེའི་སྒོ་ང་རྣམས་འཚོང་རྒྱུའི་འཆར་གཞི་བཏིངས་པ་རེད། རྒྱུ་མཚན་དེ་ལ་
བརྟེན་ནས་གཡོ་སྒྱུའི་གར་ལ་མཆོག་ཏུ་གྱུར་པའི་ཕག་རྒོད་ནེ་བྷོ་ལཱན་གྱིས་བྱ་མོ་ཚོར་རླུང་
ཤུགས་འཕྲུལ་འཁོར་གསར་སྐྲུན་ཆེད་སྒོ་ང་བློས་བཏང་གིས་དམིགས་བསལ་ཞལ་
འདེབས་བརྒྱབ་པ་ཡིན་ན་དགའ་བསུ་ཡོད་ལུགས་བརྗོད་པས་ཉམ་ཆུང་དུད་འགྲོ་རྣམས་
ཡིད་མི་བདེ་བར་ཀློང་ཀློང་པོར་གྱུར། ནམ་ཡང་མིའི་རིགས་ལ་འབྲེལ་ལམ་མི་བྱ་རྒྱུ་
དང༌། ནམ་ཡང་ཚོང་ལས་མི་བྱ་རྒྱུ། ནམ་ཡང་དངུལ་བེད་སྤྱོད་མི་བྱ་རྒྱུ་ལ་
སོགས་པ་འདི་རིགས་ཕྱུགས་བདག་ཇཱོན་སི་གནས་དབྱུང་བཏང་ཟིན་ཏེ་དུད་འགྲོ་ཚོས་རྒྱལ་
ཁའི་ཚོགས་འདུ་ཚོགས་སྐབས་ཀྱི་གྲོས་ཆོད་ཆེས་ཐོག་མའི་ནང་ཡོད་པའི་དམ་བཅའ་དེ་
དག་མ་ཡིན་ནམ། དུད་འགྲོ་རྣམས་ཀྱི་ཡིད་ཀྱི་མེ་ལོང་ནང་དེ་སྔོན་གྲོས་ཆོད་དེ་དག་
བཞག་ཡོད་པ་གཟུགས་བརྙན་བཞིན་གསལ་པོར་དྲན་ཀྱང་བྱ་ཐབས་གང་ཡང་མ་མཆིས།
འོན་ཀྱང་དེ་སྔོན་ནེ་བྷོ་ལཱན་གྱིས་རེས་གཟའ་ཉི་མའི་ཚོགས་འདུ་མེད་པར་བཟོ་སྐབས་ཁོ་
པའི་ཐག་གཅོད་དེར་དཔའ་ངར་ཞུམ་མེད་ཀྱིས་ངོ་རྒོལ་བྱེད་མཁན་ཕག་པ་བཞི་པོས་སླར་
ཡང་ད་རེས་ཀྱི་ཁོ་པའི་འཆར་གཞི་གསར་པ་དེར་ངོ་རྒོལ་བྱེད་པར་བརྩམས་ཀྱང་ནེ་བྷོ་ལཱན་
གྱི་འཁྲིས་སུ་ཡོད་པའི་ཤ་ཁྱི་དེ་དག་གིས་སྔོན་ལྟར་སླར་ཡང་ཁོ་ཚོར་མཆེ་གཙིགས་བསྒྲད་
དེ་སྡིག་ར་བཏང་པས་ཁོང་རྣམས་དེ་མུར་ཁུ་སིམ་པོར་ལུས། དེ་རྗེས་ནེ་བྷོ་ལཱན་ལ་
རྒྱབ་སྐྱོར་བྱེད་མཁན་ལུག་རྣམས་ཀྱིས་“སུག་པ་བཞི་ཅན་ཡ་རབས་དང་སུག་པ་གཉིས་
ཅན་མ་རབས་”ཞེས་པའི་འབོད་ཚིག་དེ་ཤིན་ཏུ་ཆེ་བའི་འབའ་སྒྲའི་དབྱངས་དང་འགྲོགས་
ཏེ་གྱེར་བས་ཡུད་ཙམ་གྱི་ཟིང་ཆ་དེ་བཞིན་ཞི་བར་བྱས། ཚོགས་འདུའི་མཐའ་མཇུག་
ཏུ་ནོ་བྷོ་ལཱན་གྱིས་དུད་འགྲོ་ཚོའི་འུར་སྒྲ་ཞི་བྱེད་རང་ཉིད་ཀྱི་སུག་རྟིང་མཁའ་ལ་བསྒྲེང་ཙམ་
བྱས་ཏེ་ཁོ་རང་ཉིད་ཀྱིས་གནད་དོན་དེ་རིགས་ཐག་བཅད་ཟིན་ལུགས་བརྗོད། ཚོང་
དོན་ཐད་མིའི་རིགས་ལ་འབྲེལ་བ་བྱ་རྒྱའི་འགན་འཁྲི་རྣམས་ནེ་བྷོ་ལཱན་རང་ཉིད་ཀྱིས་འཁྱེར་
འདུན་ཡོད་སྟབས་ཉམ་ཆུང་དུད་འགྲོ་བྱིངས་རྣམས་མི་འདོད་བཞིན་དུ་ཁོ་ཚོའི་དགྲ་ཡི་དྭངས
མ་མིའི་རིགས་ལ་འབྲེལ་ལམ་འཛུགས་དགོས་ཀྱི་མེད་པ་རེད། ཝཱི་ལིང་ཀྲོན་ཡུལ་
གྲུར་འཚོ་བཞིན་པའི་སྐུ་ཞབས་ཝཱི་ནི་པཱར་གྱིས་དུད་འགྲོའི་གཞིས་དང་ཡུལ་གྲུ་གཞན་གྱི
ཚོང་དོན་འབྲེལ་ལམ་བར་ལ་བར་དཔང་བྱ་རྒྱུར་ཁས་ལེན་གནང་ཟིན་པས་ཁོང་ཞོགས་པ་
རྟག་པར་གཞིས་ཀ་དེར་ཡོང་ངེས་ཡིན། དུད་འགྲོ་ཚོའི་རྣ་བའི་ཚེར་མར་གྱུར་བའི་ནེ་
བྷོ་ལཱན་གྱི་གཏམ་བཤད་དེ་བཞིན་“དུད་འགྲོའི་གཞིས་ཀ་ཡུན་དུ་གནས་པ་ཤོག་ཅེས་པའི་
ཤིས་ཚིག་དང་འགྲོགས་ཏེ་མཇུག་རྫོགས་མཚམས་(དབྱིན་ཡུལ་གྱི་དུད་འགྲོ་)ཞེས་པའི་
གླུ་དབྱངས་དེ་གྱེར་ཏེ་དུད་འགྲོ་རྣམས་རང་སར་ལོག་ཕྱིན་པ་རེད། ཡུད་ཙམ་རྗེས་སུ་
ཕག་པ་སཱི་ཁིའུ་ལར་གྱིས་དུད་འགྲོ་ཚོའི་ཡིད་སྐྱོའི་རྦ་རླབས་དེ་ཞི་བྱེད་དུ་ཁོས་དུད་འགྲོའི་
གཞིས་ཀའི་མཐའ་འཁོར་དུ་བསྐོད་དེ་དུད་འགྲོ་ཚོར་དེ་སྔོན་ཁོ་ཚོས་ཚོང་དོན་འབྲེལ་ལམ་
མི་འཛུགས་རྒྱུ་དང༌། དངུལ་བེད་སྤྱོད་མི་བྱ་རྒྱའི་གྲོས་ཆོད་མ་བཞག་པའི་ཁར་ཐ་ན་
གནད་དོན་དེའི་སྐོར་ལ་གྲོས་འཆར་ཙམ་ཡང་བཏོན་མེད་ལུགས་དང་དུད་འགྲོ་གཞན་གྱི་
ཡིད་ཀྱི་མེ་ལོང་དུ་ཀུན་རྟོགས་ཀྱི་གཟུགས་བརྙན་ཅི་རིགས་འཆར་བ་དེ་ནི་རྟོག་འཆར་ཁོ་
ན་དང་སཱི་ནོ་བྷོ་ཡིས་བཤད་པའི་ཆེས་ཐོག་མའི་རྫུན་ཚིག་གི་བག་ཆགས་ཙམ་ཡིན་པའི་འགྲེལ་
བརྗོད་བྱས་པས་རེ་ཞིག་དཔྱོད་ལྡན་དུད་འགྲོ་འགའ་ཁོས་བཤད་པའི་སྐད་ཆར་ཡིད་མ་ཆེས་
པའི་འཆར་སྣང་ཅི་རིགས་བྱུང་མོད། འོན་ཀྱང་སཱི་ཁིའུ་ལར་གྱིས་གཡོ་སྒྱུའི་ཐབ་རྩལ་
སྤྱད་དེ་བརྗོད་དོན་“འཆར་གཞི་གསར་པ་དེ་བཞིན་དེ་སྔོན་ཁྱེད་ཚོས་མངོན་འགྱུར་ཡོང་
བར་རེ་སྒྲག་སྐོམ་པ་ཆུ་འདོད་བཞིན་བྱས་པ་དེ་མིན་པའི་དན་རྟགས་ཡོད་དམ། གཞན་
ཡང་ཁྱེད་རྣམས་ལ་གཞན་ལ་ཚོང་འབྲེལ་མི་བྱ་རྒྱུ་དང་དངུལ་ལ་ལག་པ་མི་འཆང་རྒྱུའི་གྲོས་
ཚོད་དེ་སྔོན་བཞག་པའི་དཔང་རྟགས་ཡིག་ཆ་ཡོད་དམ། གལ་ཏེ་ཡོད་པའི་དབང་དུ་
བཏང་ཚེ་གྲོས་ཆོད་ཡིག་ཆ་གང་གི་ནང་གསལ་ཡོད་དམ་”ཞེས་དུད་འགྲོ་རྣམས་ལ་དྲིས།
ཆེས་བློ་ཕངས་པ་ཞིག་ལ་གོང་གི་གྲོས་ཆོད་དེ་དག་ཡིག་ཆའི་ནང་མེད་སྟབས་ཉམ་ཆུང་དུད་
འགྲོ་རྣམས་ཀྱིས་རང་གི་ཡིད་ཀྱི་མེ་ལོང་དུ་འཆར་བའི་དྲན་འཆར་རྣམས་ནོར་འཁྲུལ་ཡིན་
པར་ངོས་འཛིན་མི་བྱ་མཐུ་མེད་དུ་གྱུར་ཡོད། སྐུ་ཞབས་ཝཱི་ནི་པཱར་ལགས་སྔོན་མ་
ཁས་ལེན་གནང་པ་བཞིན་ཞོགས་པ་རྟག་པར་དུད་འགྲོའི་གཞིས་ཀ་དེར་ཕེབས་ཀྱི་ཡོད། ཁོང་
ནི་གཟུགས་སྟོབས་ཆུང་ཞིང་གདོང་མདོག་ཞན་ལ་གདོང་པར་སྨ་ར་རྒྱས་པའི་ཚོང་པ་ཞིག་
ཡིན། འོན་ཀྱང་ཁོང་ནི་རྣམ་དཔྱོད་ལྡན་པ་ཞིག་ཡིན་པས་ཁོང་གིས་དུད་འགྲོའི་གཞིས་
ཀར་བར་ཚོང་རྒྱག་མཁན་ཞིག་མཁོ་ངེས་པ་གཞིས་ཀ་གཞན་གྱི་མ་ཤེས་གོང་ཁོང་གིས་ཤེས་
པ་མ་ཟད་བར་ཚོང་གི་འགན་འཁྲི་དེ་བཞིན་ཁེ་ཕན་ཆེ་ལ་རིན་ཐང་ལྡན་པ་ཞིག་ཀྱང་ཡིན་པ་
རྟོགས་ཡོད། སྐུ་ཞབས་ཝཱི་ནི་པཱར་དུད་འགྲོའི་གཞིས་ཀར་ཡར་མར་ཕེབས་སྐབས་
ཉམ་ཆུང་དུད་འགྲོ་གཞན་ཚོས་མིག་ཟུང་གི་མདའ་མོ་འཇིགས་ཡེར་བའི་སྒོ་ནས་ཁོང་ལ་
འཕངས་པ་མ་ཟད་ཁོང་དང་ཐུག་པར་ཉེ་སྐབས་གཡོལ་གང་ཐུབ་བྱེད་ཀྱི་ཡོད། འོན་
ཀྱང་དུད་འགྲོ་དེ་དག་གིས་རང་རིགས་ཀྱི་འགོ་གཙོ་ཕག་རྒོད་ནེ་བྷོ་ལཱན་གྱིས་སུག་བཞི་ས་
ལ་བཙུགས་ཏེ་རྐང་གཉིས་བཙུགས་པའི་སྐྱེ་བོ་ཝཱི་པཱར་ལ་བཀའ་བཀོད་བྱེད་པ་མཐོང་སྐབས་
ཁོ་ཚོའི་ཡིད་ཀྱི་རྒྱ་མཚོར་སྤོབས་སེམས་ཀྱི་རྦ་རླབས་ཕྱུར་པ་མ་ཟད་ནེ་བྷོ་ལཱན་གྱིས་གསར་
དུ་བཏོད་པའི་འཆར་གཞི་དེར་མོས་མཐུན་བྱ་རྒྱུའི་འདུན་པའང་སྐྱེས་ཡོད། དུད་འགྲོ་
དང་མིའི་རིགས་ཀྱི་འབྲེལ་ལམ་སྔར་དང་མི་འདྲ་ལ་དུད་འགྲོའི་གཞིས་ཀའི་མངའ་ཐང་ཡང་
ཡར་ངོའི་ཟླ་ལྟར་འཕེལ་རྒྱས་འགྲོ་བཞིན་ཡོད། འོན་ཀྱང་མིའི་རིགས་རྣམས་དུད་
འགྲོའི་གཞིས་ཀའི་ཕུན་ཚོགས་ལ་མི་བཟོད་པའི་ཕྲག་དོག་སྐྱེས་ཏེ་ཁོ་ཚོས་དུད་འགྲོའི་གཞིས་
ཀར་འཛིན་པའི་སྡང་ཟུག་སྔར་བས་ཆུང་དུ་འགྲོ་རྒྱུའི་ཚབ་ཏུ་ཇེ་ཆེར་འགྲོ་བཞིན་ཡོད། མི་
ཚང་མས་འབྱོར་པ་རྒྱས་པའི་དུད་འགྲོའི་གཞིས་ཀ་དེ་བཞིན་དུས་ཡུན་རིང་ཐུང་ལ་མ་བལྟོས་
པར་ཉམས་རྒུད་དུ་འགྲོ་རྒྱུ་མ་ཟད། དུད་འགྲོ་ཚོས་འབད་པས་བརྩོན་བཞིན་པའི་རླུང་
ཤུགས་འཕྲུལ་འཁོར་འཛུགས་སྐྲུན་གྱི་ལས་གཞི་དེ་བཞིན་ལམ་ལྷོང་མི་ཡོང་པའི་སྔོན་དཔག་
བྱེད་ཀྱི་ཡོད་པ་དང་། སྐབས་རེ་ཁོ་ཚོས་སྤྱི་པའི་ཁང་པར་འདུ་འཛོམས་ཀྱིས་རླུང་ཤུགས་
འཕྲུལ་འཁོར་འཛུགས་སྐྲུན་ལེགས་གྲུབ་྇ཐུབ་ཀྱང་གཞིགས་རལ་ཏུ་འགྱུར་ངེས་པ་ཁོ་པ་ཚོ་
ཕན་ཚུན་གཅིག་གིས་གཅིག་ལ་རི་མོའི་ལམ་ནས་འགྲེལ་བརྗོད་བྱེད་པ་མ་ཟད་གལ་ཏེ་ཐོར་
ཞིག་ཏུ་མ་གྱུར་ནའང་དེ་བེད་མེད་དུ་གྱུར་རྒྱུ་ཡིན་ལུགས་བརྗོད་ཀྱི་ཡོད། ཆེས་ཡ་
མཚར་བ་ཞིག་ལ་མི་དེ་དག་གིས་རེ་ངན་བཅངས་པ་ལས་བཟློག་སྟེ་དུད་འགྲོ་ཚོས་བློ་ནུས་
ཡོད་རྒུ་བཏོན་ཏེ་གཞིས་ཀ་དེ་བཞིན་ཉམས་རྒུད་མེད་པར་ཚགས་ཚུད་པོར་འཛིན་སྐྱོང་བྱས་
པས་མི་དེ་དག་དུད་འགྲོའི་གཞིས་ཀ་དེར་ཡིད་སྨོན་སྐྱེས་པ་ནི་ཁོ་ཚོས་དུད་འགྲོའི་གཞིས་
ཀ་ལ་ལཱེ་ནོར་གཞིས་ཀ་ཞེས་པའི་མིང་འབོད་རྒྱུའི་ཚབ་ཏུ་དུད་འགྲོའི་གཞིས་ཀ་ཞེས་འབོད་
འགོ་ཚུགས་པ་དེས་ར་སྤྲོད་བྱེད་ཀྱི་ཡོད། གཞན་ཡང་ཁོ་ཚོས་དེ་སྔོན་ཕྱུགས་བདག་
ཇཱོན་སི་ཡི་གོ་གནས་ཁོ་ཚོའི་ལག་ཏུ་ཐོབ་ཐབས་ཀྱི་འབད་བརྩོན་བྱས་མོད་ཀྱང་། གཞིས་
བདག་ཇཱོན་སི་རང་ཉིད་ཀྱི་གཞིས་ཀ་དེ་དུད་འགྲོའི་ལག་ནས་སླར་ཐོབ་རྒྱུའི་རེ་བ་ཟད་དེ་རྒྱལ་
ཁབ་དེའི་ཡུལ་གྲུ་གཞན་ཞིག་ལ་གནས་སྤོ་བྱས་པ་རེད། སྤྱིར་སྐུ་ཞབས་ཝཱི་པཱར་ལགས་
བརྒྱུད་ཚོང་འབྲེལ་བྱེད་པ་ཕུད་དེ་མིན་དུད་འགྲོའི་གཞིས་ཀ་དང་གཞིས་ཀ་གཞན་དབར་
འབྲེལ་ལམ་གང་ཡང་མེད་ཀྱང་དུད་འགྲོའི་འགོ་དཔོན་ནེ་བྷོ་ལཱན་གྱིས་ཧྥོག་སཱི་འུ་ཀྲེ་ཞེས་
པའི་གཞིས་ཀ་དེའི་སྐུ་ཞབས་ཕཱི་ཁཱིན་ཁྲོན་ནམ་ཡང་ན་ཧྥིན་ཆི་ཧྥིལ་གྲེ་ཞེས་པའི་གཞིས་ཀའི་
གཞིས་བདག་སྐུ་ཞབས་ཧྥེ་ཁྲེ་རིག་གཉིས་སུ་རུང་ཞིག་ལ་ཚོང་འབྲེལ་གྱི་གྲོས་མཐུན་འཇོག་
རྒྱུ་ཡིན་ལུགས་གྱི་གཏམ་འཆལ་དུད་འགྲོའི་གཞིས་ཀ་དེར་ཁྱབ་པ་རེད། འོན་ཀྱང་
གཞིས་དཔོན་དེ་གཉིས་ལ་དུས་མཉམ་དུ་ཚོང་འབྲེལ་བྱ་རྒྱུ་མིན་ལུགས་དུད་འགྲོ་ཚོས་གསལ་
པོ་རྟོགས་ཡོད། དེའི་དུས་སྐབས་སུ་དཔྱོད་ལྡན་ཕག་པ་རྣམས་དུད་འགྲོའི་གཞིས་
ཀའི་ནང་གློ་བུར་དུ་གནས་སྤོས་ཏེ་དེའི་ནང་ཡོད་པའི་སྡོད་ཁང་བདག་ཉར་བྱས་པ་རྣམས་
དུད་འགྲོ་བྱིངས་ཀྱི་མིག་ལམ་དུ་གྱུར་སྐབས་ཁོ་ཚོའི་སེམས་སུ་དུད་འགྲོ་གཅིག་ཀྱང་མིའི་
རིགས་ཀྱི་སྡོད་ཁང་དུ་གནས་སྡོད་མི་བྱ་རྒྱུའི་གྲོས་ཆོད་དེ་སྔོན་བཞག་ཡོད་པ་ལྷང་ངེར་དྲན།
འོན་ཀྱང་གཞན་མགོ་བསྐོར་བར་མཆོག་ཏུ་གྱུར་པའི་ཕག་པ་སཱི་ཁིའུ་ལཱར་གྱིས་སླར་ཡང་
གཡོ་སྒྱུའི་གར་ལ་བརྟེན་ནས་དེ་སྔོན་བཞག་པའི་གྲོས་ཆོད་དེ་བཞིན་ད་ཐེངས་ཀྱི་དོན་གནད་
དང་འབྲེལ་མེད་དོན་གཞན་ཡིན་ལུགས་དུད་འགྲོ་ཚོར་རྭ་སྤྲོད་བྱས་པ་མ་ཟད། དཔྱོད་
ལྡན་ཕག་པ་རྣམས་ཀླད་པའི་ངལ་རྩོལ་ལ་བརྟེན་ནས་ལས་དོན་སྒྲུབ་མཁན་ཤ་སྟག་ཡིན་
སྟབས་ཁོ་ཚོར་ཁུ་སིམ་པའི་ཁོར་ཡུག་ཅིག་དགོས་གལ་ཤིན་ཏུ་ཆེ་བ་དང་། ཁོ་ཚོའི་
འགོ་ཁྲིད། (དེ་ནི་ཉེ་བའི་ཆར་སཱི་ཁིའུ་ལཱར་གྱིས་ནེ་བྷོ་ལན་ལ་འགོ་ཁྲིད་ཅེས་བོས་ཀྱི་
ཡོད།)ཕག་ཚང་དུ་སྡོད་པ་ལས་གཞིས་ཀའི་ཁང་པར་གནས་སྡོད་བྱས་ན་འགོ་ཁྲིད་
ཀྱི་ཆེ་མཐོང་དང་ཡང་མཚམས་ལུགས་བརྗོད། འོན་ཀྱང་ཉམ་ཆུང་དུད་འགྲོ་ཚོས་
ཕག་པ་རྣམས་མིའི་གནས་ཁང་དུ་སྡོད་པ་ཙམ་མ་ཟད་ཐབ་ཚང་ནང་དུ་ཁ་ལག་བཟོ་བ་
དང་། མགྲོན་ཁང་སྤྲོ་སྐྱིད་ཁང་དུ་བསྒྱུར་བ། མིའི་ཉལ་ཁྲིའི་སྟེང་ཉལ་བ་ལ་སོགས་
པའི་གནས་ཚུལ་རྣམས་ཁོ་ཚོའི་དར་རླུང་རྣ་བས་གཅིག་གཅིག་གཉིས་གཉིས་སུ་ཐོས་སྐབས་
ཁོ་ཚོའི་སེམས་ལ་བསུན་སྣང་སྐྱེས་ཡོད་པ་རེད། འོན་ཀྱང་རྣམ་དཔྱོད་ཀྱིས་ཕོངས་
པའི་རྟ་རྒོད་བྷོག་སར་གྱིས་ཇི་མི་སྙམ་པའི་ཚུལ་གྱིས་སྔོན་ལྟར་འགྱུར་མེད་ངང་“ནེ་
བྷོ་ལཱན་ནམ་ཡང་ཡང་དག་ཡིན་” ཞེས་པའི་རང་ཉིད་ཀྱི་རྩ་ཚིག་བརྒྱུད་འཛིན་བྱས་པ་དང༌།
རྒོད་མ་ཁཱོ་ལི་ལྟར་གྱི་སེམས་སུ་དེ་སྔོན་དུད་འགྲོ་ཚོས་དུད་འགྲོ་གཅིག་ཀྱང་མིའི་ཉལ་ཁྲིའི་
སྟེང་མི་ཉལ་རྒྱུའི་གྲོས་ཆོད་བཞག་ཡོད་པ་དྲན་བཞིན་དུ་བཀའ་རྒྱ་རྩ་ཚིག་བདུན་པོ་བྲིས་པའི་
ཕྱུགས་རའི་ཟུར་དུ་བསྐྱོད་དེ་རྩ་ཚིག་དེ་དག་གི་གོ་དོན་རྟོགས་པའི་འབད་བརྩོན་བྱས་ཡོད།
ཆེས་བློ་ཕངས་པ་ཞིག་ལ་ཁོ་མོས་ཡིག་འབྲུ་རྐང་རེ་གཉིས་ཙམ་ལས་ཤེས་ཀྱི་མེད་སྟབས་
ཁོ་མོས་མཱུ་རིལ་སྐད་བཏང་སྟེ་བརྗོད་པར་“ མཱུ་རིལ། ཁྱེད་ཀྱིས་བཀའ་རྒྱ་དོན་ཚན་
བཞི་པ་འདི་ང་ལ་ཀློག་རོགས་གྱིས་དང༌། དེའི་ནང་དུད་འགྲོ་གཅིག་ཀྱང་མིའི་ཉལ་
ཁྲིའི་སྟེང་མི་ཉལ་རྒྱུའི་སྐོར་གསལ་མི་འདུག་གམ་”ཞེས་དྲིས་པར་མཱུ་རིལ་གྱིས་ཅུང་དཀའ་
ཚེགས་ཆེ་བའི་སྒོ་ནས་རྩ་ཚིག་དེ་བཀླགས་ཏེ་མཐར་ཁོ་མོར་བརྗོད་དོན རྩ་ཚིག་འདིའི་ནང་
དུད་འགྲོ་གཅིག་ཀྱང་ཉལ་ཁེབས་ཡོད་པའི་ཉལ་ཁྲིའི་སྟེང་ཉལ་མི་ཆོག་ཅེས་གསལ་འདུག་”
ཅེས་བརྗོད་པར་ཁཱོ་ལི་ཝར་ཡ་མཚར་བཞིན་རང་ཉིད་ཀྱི་སེམས་སུ་དེ་སྔོན་རྩ་ཚིག་དོན་ཚན་
བཞི་པའི་ནང་ཉལ་ཁེབས་ཀྱི་སྐོར་གསལ་ཡོད་པ་མི་དྲན་མོད། འོན་ཀྱང་ཐེངས་དེར་
བཀའ་རྒྱའི་ནང་ཉལ་ཁེབས་སྐོར་བརྗོད་ཡོད་པས་ཁོ་མོས་སྔོན་མ་ནས་དེ་ལྟར་གསལ་ཡོད་
པར་ངོས་འཛིན་བྱས། མཱུ་རིལ་དང་ཁཱོ་ལི་ཝར་གཉིས་བཀའ་རྒྱའི་རྩ་ཚིག་ཀློག་བཞིན་
པའི་སྐབས་སུ་སཱི་ཁིའུ་ལར་འཁོར་གཡོག་ཕག་གཉིས་ཁྲིད་དེ་དེར་འབྱོར་བས་ཁོས་ཁོང་
གཉིས་ལ་དོན་གནད་དེ་ཡང་དག་པའི་ལྟ་ཚུལ་ཞིག་ཡིན་པར་ར་སྤྲོད་བྱེད་ཐུབ་ཡོད། དེ་
ཡང་སཱི་ཁིའུ་ལར་གྱིས་བརྗོད་དོན་“བློ་མཐུན་ཚོ། ཁྱེད་རྣམ་པས་ང་ཚོ་ཕག་རྣམས་
གཞིས་ཁང་གི་ཁང་པའི་ཉལ་ཁྲིའི་སྟེང་ཉལ་པ་ཐོས་ཡོད་ལས་ཆེ། དེར་ཉལ་མི་ཆོག་
པ་ག་ལ་ཡིན། ཁྱེད་རྣམས་པས་དུད་འགྲོ་རྣམས་ཉལ་ཁྲིའི་སྟེང་ཉལ་རྒྱུར་བཀག་འགོག་
གི་སྒྲིག་གཞི་གཏན་འབེབ་ཡོད་པ་ཚོད་དཔག་བྱས་མེད་ཤས་ཆེ། ཉལ་ཁྲི་ཞེས་པའི
དོན་ནི་གཉིད་ཉལ་སའི་ས་ཆ་ཙམ་ལ་བརྗོད་པ་ཡིན། ཁང་ཆུང་ནང་གི་སོག་མའི་ཕུང་
པོ་ཡང་ཉལ་ཁྲི་ཞིག་ལ་ངོས་འཛིན་བྱས་ན་འཐུས་ཀྱི་ཡོད་པ་རེད། ང་ཚོས་རྒྱབ་གཏོད་
བྱ་ཡུལ་ནི་མིའི་རིགས་ཀྱིས་གསར་གཏོད་བྱས་པའི་ཉལ་ཁྲིའི་ཉལ་ཁེབས་རྣམས་ཡིན་པས་
ང་ཚོས་གཞིས་ཀ་དེའི་ནང་གི་ཉལ་ཁྲིའི་ཉལ་ཁེབས་རྣམས་བསྐྱུར་ཏེ་ཀམ་པ་ལིའི་སྲུབ་ཏུ་
ཉལ་གྱི་ཡོད། ཀམ་པ་ལི་དེ་དག་ཀྱང་ཉལ་ཁྲི་སྐྱིད་པོ་རེད་འདུག འོན་ཀྱང་དེ་དག་
གིས་ང་ཚོར་མཁོ་བའི་དྲོད་བདེ་ཙམ་སྦྱིན་པ་ལས་རྒྱས་སྤྲོས་ཆེན་པོ་གང་ཡང་མ་རེད། ངས་
ཁྱེད་རྣམས་ལ་དེང་གི་ཆར་ང་ཚོ་ཕག་ཚོས་བྱེད་དགོས་པའི་ཀླད་པའི་ངལ་རྩོལ་གྱི་སྐོར་
བརྗོད་ཆོག བློ་མཐུན་ཚོ། ཁྱེད་ཚོས་ང་ཚོའི་སྐྱིད་པའི་གཉིད་ཀྱི་གོ་སྐབས་འཕྲོག་
འདུན་མེད་ཤས་ཆེ་འཕྲོག་འདུན་ཡོད་དམ། ཁྱེད་རྣམས་ཀྱིས་ང་ཚོས་རང་འཁྲིས་
ལས་འཁུར་བསྒྲུབ་རྒྱུར་དཀའ་ཁག་འབྱུང་བར་མི་འདོད་ལ་ལྷག་པར་དུ་ཁྱེད་རྣམས་སུ་གཅིག་
གིས་ཀྱང་ཕྱུགས་བདག་ཇཱོན་སི་སླར་གཞིས་ཀ་འདིར་ལོག་རྒྱུའི་རེ་བ་བྱེད་ཀྱི་མེད་པ་སྨོས་
མེད་ཡིན་”ཞེས་བརྗོད་པས་དེ་མུར་ཉམ་ཆུང་དུད་འགྲོ་ཚོས་སཱི་ཁིའུ་ལཱར་ལ་དོགས་སེལ་
ཙམ་བྱས་ཏེ་ཕྱིས་སུ་ཕག་རྣམས་གཞིས་ཁང་གི་ཉལ་ཁྲིའི་སྟེང་ཉལ་བའི་སྐོར་ལ་གླེང་སློང་
གང་ཡང་མ་བྱས། དེ་རྗེས་ཉིན་འགའ་འདས་རྗེས་ཕག་པ་རྣམས་ཞོགས་པ་དུད་འགྲོ་
གཞན་ལས་ཆུ་ཚོད་གཅིག་ཕྱི་ཉལ་བྱ་རྒྱུའི་ཁྱབ་བསྒྲགས་བྱས་ཀྱང་དུད་འགྲོ་ཚོས་གནད་
དོན་དེའི་ཐད་ལའང་རྩོད་གླེང་གང་ཡང་མ་བྱས་པར་བཏང་སྙོམས་སུ་བཞག་ཡོད། ལོ་
དེའི་སྟོན་དུས་ནི་དུད་འགྲོ་རྣམས་ཀྱི་ཆེས་དཀའ་ཁག་ཆེ་བའི་དུས་ཤིག་ཡིན་མོད་ཀྱང་ཁོ་
ཚོའི་ཡིད་ཀྱི་རྒྱ་མཚོར་འགོག་མེད་ཀྱི་དགའ་སྤྲོའི་རླབས་ཕྲེང་ཞིག་འཕྱོ་བཞིན་མཆིས། ཁོ་
ཚོའི་རང་ཉིད་ཀྱི་རྔུལ་ཆུའི་ཐིགས་ཕྲེང་ལས་མཆེད་པའི་རྩ་སྐྱ་དང༌། མ་རྨོས་ལོ་ཏོག་
འགའ་ཞིག་ཕྱིར་བཙོང་ཟིན་རྗེས་དགུན་ཁ་ཟ་ཆེད་བཟའ་བཅའ་གསོག་ཉར་བྱ་ཡུལ་གྱི་མཛོད་
ཁང་ནང་ནམ་རྒྱུན་ལྟར་ལྟོ་ཆས་འབེལ་ལྷུག་ལྷུག་མེད། ཡིན་ན་ཡང་ཁོ་ཚོའི་སེམས་
སུ་བློ་སྟོབས་གོ་ཆ་སྐྲུན་མཁན་ནི་རླུང་ཤུགས་འཕྲུལ་འཁོར་ཁོ་ན་ཡིན། འབྲས་བུའི་
འཁུར་གྱིས་དུད་པའི་སྟོན་འབྲས་རྣམས་བསྡུས་ཚར་རྗེས་ཡངས་པའི་མཁའ་དབྱིངས་སུ་
སྤྲིན་པ་བྱེའུ་ཙམ་ཡང་མེད་པར་མཐིང་མདོག་ཏུ་གྱུར་བས་དཔའ་ངར་ལས་ལ་བརྩོན་པའི་
དུད་འགྲོ་ཚོས་རླུང་ཤུགས་འཕྲུལ་འཁོར་གྱི་ཁང་པ་འཛུགས་སྐྲན་ཐད་རྩིག་པ་འཁྲུ་གང་ཙམ་
ལས་མ་བྱུང་ཡང་བརྩེགས་ཆེད་ཐ་ན་ཕར་ཚུར་སྤྱི་བདེར་སྐྱོད་སྐབས་སུ་ཡང་རྡོ་ཧྲུག་བསྒུག་
ཏེ་ངལ་རྩོལ་ལ་འབད་པ་ལྷོད་མེད་བྱེད་ཀྱི་ཡོད། ལྷག་པར་དུ་སྟོབས་ཤུགས་ཆེ་བའི་
རྟ་རྒོད་བྷོག་སར་གྱིས་ཐ་ན་མཚན་མོའི་སྟོན་ཟླའི་འོད་སྣང་ལ་བརྟེན་ནས་རང་ཉིད་ཁོ་ནས་
དུས་ཡུན་ཆུ་ཚོད་གཅིག་གཉིས་ཙམ་ངལ་རྩོལ་འཕར་མ་བྱེད་ཀྱི་ཡོད། བར་སེང་དུས་
ཡུན་ཐུང་ཐུང་ནང་དུད་འགྲོ་རྣམས་ཕྱེད་ཙམ་བསྐྲན་ཟིན་པའི་རླུང་ཤུགས་འཕྲུལ་འཁོར་གྱི་
ཁང་པའི་མཐའ་འཁོར་དུ་བསྐྱོད་དེ་དེའི་བརྗིད་ཉམས་དང་ཀེར་ལངས་ཀྱི་བཟོ་དབྱིབས་ལ་
ཡིད་སྨོན་བྱེད་པ་མ་ཟད། རྔམ་བརྗིད་ལྡན་པའི་ངང་ཁང་བཟང་བསྐྲུན་ཐུབ་པ་དེར་ངོ་
མཚར་ཡང་སྐྱེ་གི་ཡོད་པ་རེད། འོན་ཀྱང་བོང་རྒན་བྷེ་ཇན་མིན་གྱིས་རྒྱུན་དུ་སྒྲོག་པའི་
བོང་བུ་རྣམས་དུས་ཡུན་རིང་པོར་འཚོ་ཐུབ་པའི་སྦས་དོན་གྱི་རྩ་ཚིག་དེ་བསྒྲགས་པ་ཙམ་
ལས་དུད་འགྲོ་གཞན་ལྟར་རླུང་ཤུགས་འཕྲུལ་འཁོར་གྱི་ཁང་པར་ཡིད་སྨོན་དེ་ཙམ་བྱེད་ཀྱི་
མེད། ཕྱི་ཟླ་བཅུ་གཅིག་པ་ཤར་པ་དང་དུས་མཚུངས་སུ་ལྷོ་ནུབ་ཀྱི་དྲག་རླུང་འུར་འུར་
དུ་ལྡང་འགོ་ཚུགས་པ་མ་ཟད། ཨར་འདམ་འདྲེས་སྦྱོར་བྱེད་པར་ཞ་ཚན་ཤིན་ཏུ་ཆེ་
སྟབས་དུད་འགྲོ་ཚོས་ཨར་ལས་འཛུགས་སྐྲན་གྱི་ལས་གཞི་རེ་ཞིག་མཚམས་འཇོག་མི་
བྱ་མཐུ་མེད་དུ་གྱུར། ཆེས་བློ་ཕངས་པ་ཞིག་ལ་ཡངས་པའི་ས་གཞི་སྨག་རུམ་གོས་
ཀྱིས་བཀླུབས་པའི་མཚན་མོ་ཞིག་རླུང་འཚུབ་ཆེན་པོ་བརྒྱབ་པས་དུད་འགྲོའི་གཞིས་ཀའི་
ཁང་པ་རྣམས་ཀྱི་རྨང་དཀྲུགས་མ་ཟད་ལྷས་རའི་ཐོག་རྫ་ཡང་འགའ་ཤིག་ཐོར་ཞིག་ཏུ་བཏང་
ཡོད། སྐབས་དེར་བྱ་དེ་རྣམས་ཀྱིས་དུ་ཁུང་བརྒྱུད་ཅུང་བར་ཐག་རིང་བའི་སར་མེ་མདའ་
བརྒྱབ་སྐད་ལྟ་བུ་ཞིག་ཐོས་སྟབས་ཁོང་རྣམས་འཇིགས་སྐྲག་སྐྱེས་ཏེ་སྐད་ངན་བརྒྱབ་པས་
དུད་འགྲོ་བྱིངས་ཚོའི་མཚན་མོའི་གཉིད་ཐེབས་བཅགས། རྟ་བདུན་བདག་པོའི་འཛུམ་
ཟེར་ཡངས་པའི་ས་གཞིར་འཕྲོ་བའི་སང་ཉིན་ཞོགས་པ་དེར་དུད་འགྲོ་རྣམས་སོ་སོའི་ཕྱུགས་
ར་ནས་ཐོན་སྐབས་ཁོ་ཚོའི་མིག་ལམ་དུ་སྣང་པ་ནི་ས་སྟེང་དུ་འགྱེལ་ཟིན་པའི་དར་ཤིང་
དང༌། ཤིང་འབྲས་ལྡུམ་རའི་འཁྲིས་སུ་ཡོད་པའི་ཤིང་སྡོང་དེ་ལ་ཕུག་ཅིག་དང་འདྲ་
བར་རྩ་ནས་རླུང་བུས་བཀོག་ཟིན་པ་རྣམས་ཡིན། ཆེས་བློ་ཡུལ་ལས་འདས་པ་ཞིག་
ལ་ཁོ་ཚོའི་འདྲེན་བྱེད་ཡུལ་དུ་བློ་ཕངས་ཀྱི་རང་བཞིན་ལྡན་པའི་སྣང་བ་ནི་ཁོ་ཚོས་ད་བར་
འབད་པས་བསྐྲུན་པའི་རླུང་ཤུགས་འཕྲུལ་འཁོར་གྱི་ཁང་པ་དེ་ཐལ་བའི་ཕུང་པོར་གྱུར་ཟིན་
པ་དེ་ཡིན་པས་དུད་འགྲོ་རྣམས་མ་གྲོས་གཅིག་མཐུན་གྱིས་གཞིགས་རལ་དུ་གྱུར་བའི་རླུང་
ཤུགས་འཕྲུལ་འཁོར་འཇོག་ཡུལ་གྱི་ཁང་པ་དེའི་འཁྲིས་སུ་བསྐྱོད། དུད་འགྲོའི་འགོ་
དཔོན་ནེ་བྷོ་ལཱན་ཡང་ཁོ་ཚོའི་མདུན་དུ་མགྱོགས་པར་བསྐྱོད་པ་རེད། ཉམ་ཆུང་དུད་
འགྲོ་ཚོས་དཀའ་སྤྱད་འབད་བརྩོན་གྱིས་བསྐྲན་པའི་མཐོ་ལ་སྲོང་པའི་ཁང་བཟང་དེ་ད་ཆ་
གཞིགས་རལ་དུ་གྱུར་ཏེ་ས་གཞི་དང་འཁོད་སྙོམས་ཆགས་ཡོད་པ་མ་ཟད། ཁོ་ཚོས་
འབད་པ་དུ་མས་ཕ་བོང་ཧྲུག་ཆག་ཏུ་བཏང་སྟེ་གསོག་བསྒྲུབ་བྱས་པའི་རྡོ་ཧྲུག་རྣམས་ཀྱང་
སྲན་ཕུང་བེར་ཀས་བཏོར་བ་བཞིན་གང་སར་འཐོར་ཡོད་པ་རེད། དུད་འགྲོ་ཚོའི་མིག་
ལམ་དུ་ཁང་བཟང་གི་གོད་ཆག་མངོན་དུ་གྱུར་སྐབས་རེ་ཞིག་རིང་ཁོ་ཚོ་ཕན་ཚུན་སྐད་ཆ་
ཡང་མ་ཐོན་པར་བློ་ཕངས་ཡིད་ཆད་ཀྱི་སྒོ་ནས་མིག་ཟུང་ཁ་ཐོར་དུ་ཕྱིན་པའི་རྡོ་ཕུང་ལ་གཅེར་
རེར་བལྟས་ཏེ་བསྡད་པ་རེད། རྣམ་རིག་བཀྲ་བའི་ཕག་རྒོད་ནེ་བྷོ་ལཱན་གྱིས་རིང་ཞིང་
མཐུག་པའི་རང་ཉིད་ཀྱིས་སྣས་གཞིགས་རལ་དུ་གྱུར་པའི་རྡོའི་ཕུང་པོར་བསྣམས་པ་དང་སྦྲགས་
ཕར་འགྲོ་ཚུར་འོང་ཐེངས་འགའ་བྱས་པ་དང་ཕྲ་ལ་རིང་བའི་ཁོ་པའི་མཇུག་མ་ཡང་མཁྲེགས་
པོར་གྱུར་ཏེ་ཕར་གཡུག་ཚུར་གཡུག་ཐེངས་འགའ་བྱས་པ་རེད། དེ་ནི་ཁོ་པའི་བསམ་
བློའི་འགུལ་སྐྱོད་ཀྱི་ཚ་རླབས་ཇེ་ཆེར་གྱུར་པའི་མངོན་རྟགས་ཤིག་རེད། ཡུད་ཙམ་
རྗེས་སུ་གློ་བུར་དུ་ཁོ་ཅི་ཞིག་དྲན་པའི་ཚུལ་གྱིས་ཕར་སྐོད་ཚུར་འོང་གི་འགུལ་སྐྱོད་བྱེད་མཚམས་
བཞག་སྟེ་ཁུ་སིམ་པའི་ངང་བློ་མཐུན་ཚོ། ཁྱེད་ཚོས་ཤེས་ཀྱི་ཡོད་དམ། ང་ཚོའི་
དུད་འགྲོ་སུ་ཞིག་མཚན་ལ་འདིར་ཡོང་སྟེ་རླུང་ཤུགས་འཕྲུལ་འཁོར་གྱི་ཁང་བཟང་གཏོར་
བཤིག་བཏང་པ་རེད་དམ་”ཡུད་ཙམ་རྗེས་ནེ་བྷོ་ལཱན་གྱིས་སྐད་གསང་འབྲུག་ལྟར་སྒྲོག་
བཞིན་བརྗོད་དོན་“ད་རེས་ཀྱི་བྱ་ངན་བཤམས་མཁན་ནི་སཱི་ནོ་བྷོ་ཡིན་པ་སྨྲོས་མེད་རེད།
རྒྱལ་འཚོང་པ་ཁོས་རང་ཉིད་དུད་འགྲོའི་གཞིས་ཀ་འདི་ནས་ཕྱིར་ཕུད་བྱས་པ་དེར་སྡང་ཟུག་
ཆེན་པོ་བཟུང་སྟེ་དེའི་འཁོན་ལན་དུ་ང་ཚོའི་ལས་གཞི་འདི་ལ་འཐུས་ཤོར་གཏོང་པའི་བསམ་
ངན་སྙིང་བཅངས་ཀྱིས་སྨག་རུམ་གོས་ཀྱིས་བཀླུབས་པའི་མཚན་མོར་འདིར་ཕྱོགས་སུ་
ཡོང་སྟེ་ང་ཚོས་ལོ་གཅིག་ཙམ་འབད་པས་བསྐྲན་པའི་ངལ་རྩོལ་གྱི་འབྲས་བུ་རྣམས་ད་ཆ་
དམིགས་མེད་དུ་བཏང་པ་རེད། བློ་མཐུན་ཚོ། རྒྱུ་མཚན་འདི་ལ་བརྟེན་ནས་ངས་
ད་ལྟ་སཱི་ནོ་བྷོ་ཚེ་གང་བཙོན་འཇུག་བྱ་རྒྱུའི་ཁྱབ་བསྒྲགས་བྱ་རྒྱུ་ཡིན། དུད་འགྲོ་སུ་
ཞིག་གིས་ཁོ་པ་ཁྲིམས་རར་ཁྲིད་ཚེ་དུད་འགྲོ་དེར་དུད་འགྲོའི་དཔའ་བོའི་ཅོད་པན་ཙམ་མ་
ཟད་དུད་འགྲོའི་ནང་གནས་བབ་གྲལ་རིམ་གཉིས་པར་འཇོག་རྒྱུ་དང་ཀུ་ཤུ་འབོ་ཕྱེད་ཀ་བྱ་
དགའ་སྤྲོད་རྒྱུ་ཡིན་ལ་ལྷག་པར་དུ་སུ་ཞིག་གིས་ཁོ་པ་གསོན་པོར་བཟུང་ཐུབ་ཚེ་བྱ་དགར་
ཀུ་ཤུ་འབོ་གང་སྤྲོད་རྒྱུ་ཡིན་”ཞེས་བརྗོད། ཉམ་ཆུང་དུད་འགྲོའི་དར་རླུང་རྣ་བར་སཱི་ནོ་
བྷོ་ཡིས་ཚུལ་མིན་གྱི་བྱ་སྤོད་དེ་སྤེལ་བར་ནག་ཉེས་ཡོད་པ་ཐོས་སྐབས་ཁོང་རྣམས་ཚད་ལས་
འདས་པའི་ཧ་ལས་ཧོན་ཐོར་དུ་གྱུར་པས་ཁོ་ཚོའི་ཡིད་ཀྱི་མེ་ལོང་ནང་གལ་ཏེ་སཱི་ནོ་བྷོ་དུད་
འགྲོའི་གཞིས་ཀ་དེར་ཕྱིར་ལོག་ཡོང་ཚེ་ཁོ་འཛིན་བཟུང་བྱ་རྒྱུའི་འཆར་འགོད་བྱས། གློ་
བུར་དུ་དེའུ་འབུར་དང་ཅུང་མི་རིང་བའི་སར་ཕག་པའི་རྐང་རྗེས་འགའ་ཡོད་པ་ཁོ་ཚོའི་འདྲེན
བྱེད་ཀྱི་སྣང་ཡུལ་དུ་གྱུར། སུག་རྗེས་དེ་དག་ར་སྐོར་གཅིག་གཉིས་ཙམ་གྱི་ནང་ལས་
གཞན་དུ་མེད་ཀྱང་དེ་དག་གི་སྣེ་མོ་ར་སྐོར་གྱི་ཁུང་བུའི་འཁྲིས་སུ་གསལ་ཡོད། ནེ་
བྷོ་ལཱན་གྱིས་སུག་རྗེས་དེ་དག་ལ་རིང་ལ་མཐུག་པའི་སྣས་ལེགས་པར་བསྣམས་རྗེས་དེ་
དག་ནི་སཱི་ནོ་བྷོ་ཡི་རྐང་རྗེས་ཡིན་པ་བརྒྱུད་བསྒྲགས་བྱས་པ་མ་ཟད། སུག་རྗེས་ཀྱི་
ཁ་ཕྱོགས་ལ་གཞིགས་ཏེ་སཱི་ནོ་བྷོ་ཧྥོག་སི་འུ་ཁྲེ་གཞིས་ཀ་ནས་ཡོང་ལུགས་རང་གི་བལྟ་
ཚུལ་ཙམ་བཤད། ནེ་བྷོ་ལཱན་གྱིས་སུག་རྗེས་ལེགས་པར་བརྟགས་ཏེ་བརྗོད་དོན་བློ་
མཐུན་ཚོ། ད་ལྟ་ང་ཚོར་ལས་ཀ་བྱ་རྒྱུ་ཡོད་པས་ཕྱིར་འགྱངས་བྱ་མི་ཉན། ཐབས
སྡུག་པའི་རྒྱལ་འཚོང་བ་སཱི་ནོ་བྷོ་ཡིས་སྦྱོར་བ་ངན་པས་ང་ཚོར་དོ་ཕོག་སླར་གཏོང་མི་ཐུབ
པའི་ར་སྤྲོད་བྱ་བྱེད་ང་ཚོས་དེ་རིང་ཞོགས་པ་རང་ནས་བཟུང་རླུང་ཤུགས་འཕྲུལ་འཁོར་གྱི་ཁང་
པ་སླར་གསོ་བྱ་རྒྱུ་ཡིན་པས་ང་ཚོས་དགུན་ཧྲིལ་པོའི་གྲང་ངར་དང༌། དབྱར་གྱི་དྲག་
ཆར། དཔྱིད་ཀའི་ཚ་ཟེར་སོགས་གང་ལའང་མ་ལྟོས་པར་དཔའ་ངར་ཞུམ་མེད་ཀྱི་སྒོ་
ནས་འབད་བརྩོན་བྱ་རྒྱུ་ཡིན། འོན་ཀྱང་བློ་མཐུན་ཚོས་མཁྱེན་དགོས་པ་ཞིག་ལ་ང་
ཚོའི་འཆར་གཞི་འགྱུར་མེད་ཐོག་བྱ་བ་ལེགས་གྲུབ་མ་ཟིན་བར་དུ་འབད་བརྩོན་བྱ་རྒྱུ་ཡིན་
པས་མུ་མཐུད་དཔའ་ངར་ཞུམ་མེད་ཀྱིས་མདུན་སྐྱོད་བྱ་དགོས་པ་ལས་ཕྱིར་འཐེན་ནམ་ཡང་
བྱེད་མི་རུང་། རླུང་ཤུགས་འཕྲུལ་འཁོར་ཡུན་དུ་གནས་འགྱུར་ཅིག དུད་འགྲོའི་
གཞིས་ཀ་གཏན་དུ་གནས་གྱུར་ཅིག”ཅེས་སྐད་གསང་མཐོན་པོའི་འབོད་སྒྲ་ཞིག
ཀྱང་བསྒྲགས།

ལེའུ་བདུན་པ།

ལོ་དེའི་དགུན་ཁར་ནམ་གཤིས་ཤིན་ཏུ་གྲང་ཞིང་འུར་འུར་དུ་ལྡང་པའི་རླུང་བུ་གངས་མ་ཆར་
དང་འགྲོགས་ཏེ་ཡངས་པའི་ས་གཞི་ཕྱི་ཟླ་གཉིས་པའི་བར་ཁྱག་རོམ་གྱིས་བསྡམས། ཉམ་
ཐག་པའི་དུད་འགྲོ་ཚོའི་ཡིད་ཀྱི་ཞིང་སར་ཡུལ་གྲུ་གཞན་གྱི་སྐྱེ་བོ་རྣམས་ཁོ་ཚོའི་བྱ་སྤྱོད་ལ་
ལྟ་བཞིན་ཡོད་པ་མ་ཟད་གལ་ཏེ་ཁོ་ཚོས་རླུང་ཤུགས་འཕྲུལ་འཁོར་གྱི་ཁང་པ་དུས་ཐོག་ཏུ་
ལེགས་གྲུབ་ཟིན་པ་བྱེད་མ་ཐུབ་ཚེ་ཕྲག་དོག་གདོན་གྱིས་བརླམས་པའི་མིའི་རིགས་རྣམས་
དགའ་བའི་རྒྱུར་འགྱུར་ངེས་པ་ཡིད་ལ་དྲན་བཞིན་ཁོ་ཚོས་རང་ཉིད་ཀྱི་ནུས་ཤུགས་ཡོད་རྒུ་
རླུང་ཤུགས་འཕྲུལ་འཁོར་གྱི་ཁང་པ་སླར་རྒྱག་ལས་གཞིར་བཏོན་པ་རེད། སེམས་
ནག་གོས་ཀྱིས་བཀླུབས་པའི་མིའི་རིགས་རྣམས་ཀྱིས་རླུང་ཤུགས་འཕྲུལ་འཁོར་གཏོར་
སྐྱོན་གཏོང་མཁན་སཱི་ནོ་བྷོ་ཡིན་པར་ཡིད་ཆེས་མི་བྱེད་པའི་ཁུལ་བྱེད་པ་མ་ཟད། དེ་
ལས་བཟློག་སྟེ་ཁང་པའི་རྩིག་ཞེང་ཆུང་བའི་ཉེར་ལེན་ལ་བརྟེན་ནས་ཁང་པ་དེ་ཐོར་གཞིག་
ཏུ་གྱུར་ལུགས་བརྗོད་ཀྱི་ཡོད་མོད་ཀྱང་དུད་འགྲོ་ཚོས་གནད་དོན་དེར་ཡིད་ཆེས་བྱེད་ཀྱི་
མེད་པ་རེད། ཡིན་ན་ཡང་། དེ་ཐེངས་ཀྱི་རླུང་ཤུགས་འཕྲུལ་འཁོར་གྱི་ཁང་པ་
སླར་གསོ་བྱ་རྒྱུའི་ལས་གཞི་དེ་འགོ་འཛུགས་སྐབས་ཁོ་ཚོས་སྔོན་གྱི་ཁང་པའི་རྩིག་ཞེང་
ཨིན་ཆི་བཅོ་བརྒྱད་ནས་ཧྥུ་ཀྲེ་གསུམ་གྱི་རྩིག་ཞེང་ཆེ་རུ་བཏང་ཡོད། རྒྱུ་མཚན་དེ་
ལ་བརྟེན་ནས་དུད་འགྲོ་ཚོས་སྔོན་མ་ལས་ས་རྡོ་མང་བ་གསོག་སྒྲུབ་བྱེད་དགོས་ཀྱི་ཡོད་
པ་རེད། ཆེས་བློ་ཕངས་པ་ཞིག་ལ་དེ་སྔོན་རྡོ་འདོན་ཡུལ་གྱི་ས་ཆ་དེ་བཞིན་དུས་ཡུན་
རིང་པོ་ཞིག་གི་རིང་ཁ་བའི་ཕུང་པོས་བཏུམས་པས་དུད་འགྲོ་ཚོས་ངལ་རྩོལ་བྱ་ཐབས་བྲལ་
བའི་གནས་སུ་གྱར་བ་རེད། འོན་ཀྱང་ཁོ་ཚོས་དཔའ་ངར་ཞུམ་མེད་ཀྱི་སྒོ་ནས་ཤིན་
ཏུ་གྲང་བའི་གནམ་གཤིས་ཁྲོད་ཆེས་དཀའ་བའི་ངལ་རྩོལ་བྱས་མོད་ཀྱང་འུར་འུར་ལྡང་
བའི་གྲང་རླུང་དང་ཁོ་ཚོ་གྲོད་ཁོག་ལྟོགས་པ་སོགས་ཀྱི་འགོག་རྐྱེན་མང་པོ་འཕྲད་པས་
རྟ་རྒོད་བྷོག་སར་དང་རྒོད་མ་ཁཱོ་ལི་ཝཱར་གཉིས་ཕུད་དེ་མིན་དུད་འགྲོ་བྱིངས་རྣམས་ཡིད་
ཐང་ཆད་དེ་ཁོ་ཚོའི་ལས་གཞི་དེ་སྔོན་ལྟར་ལེགས་གྲུབ་ཡོང་པའི་རེ་བ་རླུང་ཚུབ་ཁྲོད་ཀྱི་
མར་མེ་བཞིན་ཇེ་ཆུང་དུ་གྱུར། རྣམ་རིག་བཀྲ་བའི་ཕག་པ་སཱི་ཁིའུ་ལར་གྱིས་དུད་འགྲོ་
ཚོའི་བློ་སྟོབས་སྤོར་ཆེད་སྤྱི་མང་ཞབས་ཞུར་དགའ་ཞེན་དང་ངལ་རྩོལ་གྱི་ཆེ་བསྟོད་མཚོན་
པའི་གཏམ་བཤད་བྱས་ཀྱང༌། ཁོ་ཚོའི་བག་ཁུམ་གྱི་བསམ་བློར་གསོན་ཤུགས་རྒྱས་
པའི་སྤོབས་པ་གང་ཡང་སྤྲད་ཐུབ་མེད། དེ་ལས་བཟློག་སྟེ་བྷོག་སར་གྱི་ཞུམ་པ་མེད་
པའི་སྙིང་སྟོབས་དང་ཁོས་རྒྱུན་དུ་བསྒྲགས་པའི་“ངས་སྔར་བས་ངལ་རྩོལ་ལ་འབད་བརྩོན་
བྱ་རྒྱུ་ཡིན”ཞེས་པའི་རྩ་ཚིག་དེས་ཁོ་ཚོའི་ཡིད་ཀྱི་མཚོ་མོར་སྙིང་སྟོབས་ཀྱི་རྦ་རླབས་གསར་
པ་ཞིག་བསྐྲུན་གྱི་ཡོད། ཕྱི་ཟླ་དང་པོ་ཤར་མཚམས་སུ་དུད་འགྲོའི་བཟའ་བཅའི་ཐད་
དཀའ་ངལ་འཕྲད་པས་ཁོ་ཚོའི་རྒྱུན་གཏན་གྱི་མ་རྨོས་ལོ་ཏོག་གི་ཐོབ་ཆ་ཉུང་ཏུ་བཏང་སྟེ་
དེའི་ཚབ་ཏུ་ཞོག་གོག་གི་ཐོབ་ཆ་སྔར་བས་མང་བ་སྤྲོད་རྒྱུའི་ཁྱབ་བསྒྲགས་བྱས་ཡོད། ཆེས་
བློ་ཕངས་པ་ཞིག་ལ་འགྱེལ་བའི་ཁ་ལ་རྡོག་རྫིས་ཞེས་པའི་དཔེ་ལྟར་ཞོག་གོག་བླུགས་ཡུལ་
གྱི་ཤིང་སྒྲོམ་ལེགས་པར་བདག་ཉར་མ་བྱས་པའི་རྐྱེན་གྱིས་ཞོག་གོག་ཕལ་མོ་ཆེ་ཁྱག་རེངས་
ཤོར་ཏེ་སོབ་སོབ་ཆགས་པ་དང་ཁ་མདོག་འགྱུར་ཏེ་ཉུང་ཤས་ཤིག་མ་གཏོགས་གཞན་རྣམས་
ཕན་མེད་དུ་གྱུར་ཡོད། དེ་ནི་ལྟོགས་ཤི་ཐེབས་རྒྱུའི་སྔོན་བརྡ་ཁོ་ཚོའི་མདོག་ཤོར་བའི་
གདོང་པའི་སྟེང་བཏང་པ་ཞིག་རེད། མར་ངོའི་ཟླ་བཞིན་ཉམ་རྒུད་དུ་འགྲོ་བཞིན་པའི་
དུད་འགྲོའི་གཞིས་ཀ་དེའི་རླུང་ཤུགས་འཕྲུལ་འཁོར་གྱི་ཁང་པ་ཐོར་གཞིག་ཏུ་གྱུར་པ་དེས་
ཁོ་ཚོའི་དགྲ་བོ་མིའི་རིགས་རྣམས་ལ་བློ་སྟོབས་གསར་པ་ཞིག་སྤྲད་ཡོད་པས་གཞིས་ཀ་
དེར་བྱུང་བའི་རྐྱེན་ངན་དེ་རྒྱུ་མཚན་དུ་བཀོད་དེ་མི་རྣམས་ཀྱིས་དུད་འགྲོའི་གཞིས་ཀའི་སྐོར་
ལ་རྫུན་ཚིག་དང་སྒྲོ་འདོགས་སྣ་ཚོགས་བྱ་རྒྱུར་གདོན་མི་ཟ་བས་ཁོ་ཚོའི་བཟའ་བཅའ་མི་
འདང་པའི་ཐབས་སྡུག་གི་གནས་ཚུལ་དེ་བཞིན་གཞན་ལ་མི་གྱར་བ་བྱ་རྒྱུ་དེ་གལ་འགངས་
ཆེན་པོ་ཡིན་པ་སྨོས་ཅི་དགོས། ད་དུང་ཡང་མིའི་རིགས་ཀྱིས་དུད་འགྲོའི་གཞིས་
ཀའི་ནང་དུད་འགྲོ་རྣམས་འབྱུང་ནད་དང༌། མུ་གེས་བཏབ་ལ་མ་ཟད་དུད་འགྲོ་ཕན་
ཚུན་ནང་ཁུལ་འཐབ་འཁྲུག་བྱས་ཏེ་རང་རིགས་གཅིག་པའི་ཤ་རིགས་ལོངས་སུ་སྤྱོད་ལུགས་
དང་ཕྲུ་གུ་གསོད་ལུགས་སོགས་དངོས་མིན་རྫུན་གཏམ་མི་ཉུང་བ་ཞིག་གསར་བཟོ་བྱས་
ཡོད། རྣམ་དཔྱོད་ཀྱི་གོ་ལག་རྒྱས་པའི་ཕག་པ་ནེ་བྷོ་ལཱན་གྱིས་གལ་ཏེ་དུད་འགྲོའི་
གཞིས་ཀ་དེའི་བཟའ་བཅའ་མི་འདང་བའི་ཐབས་སྡུག་གི་གནས་ཚུལ་ཕྱི་གྱར་སོང་ཚེ་མཇུག་
འབྲས་ཅི་འདྲ་ཞིག་འབྱུང་མིན་བློ་དཔོག་ཐུབ་ཀྱི་ཡོད་པར་བརྟེན་ཁོས་བར་འཚོང་བྱེད་མི་སྐུ་
ཞབས་ཝཱི་ནི་ཧྥར་བེད་སྤྱོད་བྱས་ཏེ་འབྱུང་བཞིན་པའི་རྐྱེན་ངན་དངོས་ལས་གོ་བཟློག་པའི་
གནས་ཚུལ་ཕྱི་ཕྱོགས་ལ་ཁྱབ་སྤེལ་གཏོང་རྒྱུའི་ངན་གཡོ་བཤམས། སྤྱིར་སྔོན་ནས་
ད་ལྟའི་བར་དུད་འགྲོ་བྱིངས་རྣམས་ཀྱིས་སྐུ་ཞབས་ཝཱི་ནི་ཧྥར་ལགས་བདུན་རེའི་ནང་དུད་
འགྲོའི་གཞིས་ཁང་དུ་ཡོང་སྐབས་ཁོ་ཚོས་ཁོང་དང་གདོང་ཐུག་གི་འབྲེལ་ལམ་བྱས་པ་ཉི་
མོའི་སྐར་མའི་སྤུན་ཟླར་གྱུར་ཡོད། འོན་ཀྱང་ད་ལམ་གཞིས་ཀ་དེར་གྲངས་འབོར་
མང་པའི་ལུག་ལས་གྲུབ་པའི་དུད་འགྲོ་འགའ་འོས་འདེམས་བྱས་ཏེ་དུད་འགྲོ་དེ་དག་གི་
སྐུ་ཞབས་ཝཱི་ནི་ཧྥར་གྱི་མདུན་དུ་དུད་འགྲོའི་གཞིས་ཀར་ཡོད་པའི་དུད་འགྲོའི་བཟའ་བཅའི་
ཐོབ་ཆ་འཕར་ལུགས་བརྗོད་དགོས་པའི་སློབ་སྟོན་བྱས་པ་མ་ཟད། ནེ་བྷོ་ཛྙྰན་རང་
ཉིད་ཀྱི་ཐད་ཀའི་བཀོད་འདོམས་འོག་དུད་འགྲོ་ཚོར་བང་མཛོད་ཀྱི་ཁ་ཡེར་བར་བྱེ་མས་
བཀང་སྟེ་དེའི་སྟེང་འབྲུ་རིགས་དང་མཟའ་བཅའ་ལྷག་མ་རྣམས་བླུགས་དགོས་པའི་བཀའ་
བཏང་པ་རེད། ཁོ་པས་གཞན་མགོ་འཁོར་ལོ་ལྟར་སྐོར་བའི་བྱུས་ངན་ལེགས་པར་བཤམས་
ཚར་རྗེས་ནེ་བྷོ་ལཱན་གྱིས་སྐུ་ཞབས་ཝཱི་ནི་ཧྥར་འབྲུ་དང་བཟའ་བཅའི་མཛོད་དུ་ལྟ་སྐོར་ལ་ཁྲིད་
དེ་ཁོང་ལ་མཐིལ་བྱེ་མས་གཏམས་པའི་འབྲུ་སྣོད་རྣམས་བསྟན་པས་ཁོང་ཡང་ཁོ་ཚོའི་མགོ་
སྐོར་ནང་ཚུད་རྐྱེན་ཁོང་གིས་ཡུལ་གྲུ་གཞན་ལ་དུད་འགྲོའི་གཞིས་ཀར་བཟའ་བཅའ་མི་འདང་
བའི་དཀའ་ངལ་སྤུ་ཙམ་མེད་ལུགས་ཁྱབ་བསྒྲགས་བྱས། འོན་ཀྱང་ཁོས་སྐུ་ཞབས་
ཝཱི་ནི་ཧྥར་ལ་མགོ་སྐོར་བཏང་ཐུབ་མིན་ལ་མ་ལྟོས་པར་ཕྱི་ཟླ་དང་པོ་་ཤར་ལ་ཉེ་བའི་སྐབས་
དུད་འགྲོའི་གཞིས་ཀས་ཡུལ་གྲུ་གཞན་ནས་བཟའ་བཅའི་རིགས་རག་ཐབས་བྱ་རྒྱུ་དགོས་
གལ་ཆེན་པོ་ཡིན་པ་ཟུར་བལྟས་ལེབ་མཐོང་ཡིན། དཀའ་སྡུག་ཆེ་བའི་ཉིན་དེ་དག་གི་
རིང་ནེ་བྷོ་ལཱན་སྔོན་དང་མི་འདྲ་བར་ཕྱི་ཕྱོགས་དུད་འགྲོའི་ཁྲོད་དུ་མི་ཐོན་པར་མཐའ་བཞིའི་
སྒོ་རྣམས་གཏུམ་དྲག་ཆེ་བའི་ཁྱི་འགས་སྐོར་སྲུང་བྱས་ཡོད་པའི་གཞིས་ཀའི་ཁང་བཟང་
དུ་བསྡད་པ་མ་ཟད། ཐ་ན་རེས་གཟའ་ཉི་མའི་ཞོགས་པར་ཡང་དུད་འགྲོ་རྣམས་འདུ་
འཛོམས་བྱས་ཡོད་པའི་ཁྲོད་དུ་མི་སྐྱོད་པར་དུད་འགྲོའི་བདུན་རེའི་ལས་ཀའི་བཀོད་འདོམས
རྣམས་གཡོ་སྒྱུའི་སྦྱོར་བར་མཆོག་ཏུ་གྱུར་བའི་ཕག་པ་སཱི་ཁིའུ་ལཱ་བརྒྱུད་དུད་འགྲོ་ཚོར་
བརྒྱུད་བསྒྲགས་བྱེད་ཀྱི་ཡོད་པ་རེད། ནེ་བྷོ་ལཱན་ཐེངས་རེ་གཉིས་ཙམ་རེ་དུད་འགྲོའི་
ཁྲོད་དུ་ཡོང་སྐབས་རྒྱས་སྤྲོས་ཆེ་བའི་བརྟུལ་ཞུགས་ཀྱིས་ལུས་སྲུང་
བ་ཁྱི་དར་མ་དྲུག་ཙམ་མཐའ་འཁོར་དུ་ཁྲིད་དེ་དུད་འགྲོ་གཞན་གང་རུང་ཞིག་ཁོའི་ཉེ་འཁྲིས་
སུ་འབྱོར་སྐབས་ཁྱི་དེ་དག་གིས་མཆེ་གཙིགས་བགྲད་ཀྱི་ཡོད། བསམ་ཡུལ་ལས་
འདས་པ་ཞིག་ལ་རེས་གཟའ་ཉི་མའི་འདུ་འཛོམས་ཁྲོད་གཡོ་ཅན་ཕག་པ་སཱི་ཁིའུ་ལཱ་གྱིས་
ནེ་བྷོ་ལཱན་གྱི་སྐུ་ཞབས་ཝཱི་ནི་ཧྥར་ལགས་བརྒྱུད་བདུན་ཕྲག་རེ་རེའི་ནང་བྱ་སྒོང་བཞི་བརྒྱ་
རེ་ཕྱིར་ཚོང་བྱ་རྒྱུའི་གྲོས་ཆོད་བཞག་ཟིན་ལུགས་དང་། བྱ་སྒོང་གི་རིན་འབབ་རྣམས་
དབྱར་དུས་ཟིན་ཏེ་གཞིས་ཀ་སྔར་མུས་བཞིན་འཛིན་སྐྱོང་བྱ་ཆེད་དང་གཞིས་ཀའི་ཆ་རྐྱེན་
ཅུང་ལེགས་སུ་མ་སོང་བར་དུད་འགྲོའི་འབྲུ་རིགས་དང་བཟའ་བཅའ་བགཞན་ཉོ་ཆེད་བཀོལ་
སྤྱོད་བྱ་ལུགས་བརྗོད་དེ་ཞོགས་པ་སྒོ་ང་གཏོང་བར་འབྱོར་པའི་བྱ་མོ་ཚོར་ཁོ་ཚོའི་སྒོ་ང་རྣམས་
གོང་གི་དམིགས་ཡུལ་དེའི་ཆེད་དུ་བློས་གཏོང་བྱེད་དགོས་པའི་ཁྱབ་བསྒྲགས་བྱས་པ་རེད།
ཉམ་ཆུང་བྱ་མོ་རྣམས་ཀྱི་གོང་གི་བཙན་བཀའ་དེ་ཐོས་ཕྲལ་ཁོང་ཁྲོ་དང་ཡིད་སྐྱོ་བའི་སྐད་ངན་
ཞིག་དབང་མེད་དུ་ཤོར་བ་རེད། སྤྱིར་བྱ་མོ་རྣམས་ལ་ཁོ་ཚོའི་སྒོ་ང་བློས་གཏོང་བྱ་རྒྱུ་
གལ་ཆེན་ཡིན་ལུགས་དེ་སྔོན་སྔོན་བརྡ་བཏང་ཟིན་ཀྱང་ཁོ་ཚོའི་ཡིད་ཀྱི་མེ་ལོང་ནང་རྐྱེན་
ངན་དེ་བཞིན་ཁོ་ཚོའི་མགོ་ཐོག་ཏུ་དངོས་སུ་འབབ་རྒྱུ་ཡིན་པ་དྲན་མྱོང་མེད། དྲོ་སྐྱིད
ལྡན་པའི་དཔྱིད་ཀྱི་བུ་མོ་མགྲོན་དུ་ཡོང་ལ་ཉེ་བའི་སྐབས་སུ་བྱ་མོ་ཚོས་སྒོ་ང་གཏོང་རན་སྟབས་
ཁོ་ཚོས་གལ་ཏེ་ཕག་རྒོད་ཚོས་ཁོ་ཚོའི་དྲོད་འཇམ་ལྡན་པའི་བྲང་འོག་ནས་སྒོ་ང་བཙན་འཁྱེར་
བྱས་ཚེ་སྒོ་ང་འཁྱེར་མཁན་དེ་བཞིན་ལག་དམར་བ་ཡིན་ལུགས་བརྗོད་པ་དང་སྦྲགས་ཕག་
གི་ངན་གཡོ་དེར་རྒྱབ་གཏོད་བྱས་ཡོད། གཞན་ཡང་བྱ་ཕྲུག་ནག་པོ་མཱི་ནོ་ཁའ་ཞེས་
པ་གསུམ་གྱི་སྣེ་ཁྲིད་འོག་བྱ་མོ་ཚོས་བློ་རྩ་བརྟན་པོས་ནེ་བྷོ་ལཱན་གྱིས་སྒོ་ང་ཕྱིར་ཚོང་བྱ་རྒྱུའི་
ཚུལ་མིན་རེ་ངན་དེ་བཞིན་དམིགས་མེད་དུ་གཏོང་རྒྱུའི་འབད་ཐབས་བྱས་ཡོད། བྱ་
མོ་ཚོས་ནེ་བྷོ་ལཱན་ལ་རྒྱབ་གཏོད་བྱས་པའི་ལས་འགུལ་དེ་ནི་ཕྱུགས་བདག་སྐུ་ཞབས་ཇཱོན་
སི་གཞིས་ཀ་དེ་ནས་གནས་དབྱུང་བཏང་རྗེས་གྱི་གྱེན་ལངས་དང་ངོ་བོ་འདྲ་བའི་རྒྱབ་གཏོད་
བྱས་པ་ཐོག་མ་དེ་ཆགས་ཡོད། བྱ་མོ་དེ་དག་གི་ངོ་ལོག་གི་ཐབས་ལམ་ནི་ཁོ་ཚོས་
ལྕམ་ཤིང་སྟེང་འཛེགས་ཏེ་དེའི་སྟེང་ནས་སྒོ་ང་ཞལ་བའི་སྟེང་བཏང་སྟེ་སྒོ་ང་རྣམས་དུམ་
བུར་གཅོག་རྒྱུ་དེ་ཡིན། འོན་ཀྱང་སྟབས་མ་ལེགས་པ་ཞིག་ལ་ཁོ་ཚོའི་ཐབས་བྱུས་
རྣམས་ཕག་རྒོད་ནེ་བྷོ་ལཱན་གྱིས་ཤེས་ཕྲལ་དེ་མུར་ཁོས་བྱ་མོ་ཚོའི་བཟའ་བཅའི་ཐོབ་ཆ་རྣམས་
མ་སྤྲད་པར་མཚམས་འཇོག་བྱ་དགོས་ལུགས་བཙན་བཀའ་བཏང་པ་དང་། གལ་ཏེ་
དུད་འགྲོ་སུ་འདྲ་ཞིག་གིས་བྱ་མོ་ཚོར་མ་རྨོས་ལོ་ཏོག་མང་པོ་ཕར་ཞོག་ཐ་ན་རྐང་གཅིག་སྦྱིན་
ཀྱང་སྦྱིན་པོ་དེར་སྲོག་ཐོག་གི་ཉེས་ཁྲིམས་གཅོད་རྒྱུ་ཡིན་ལུགས་ཁྱབ་བསྒྲགས་བྱས་པ་རེད།
དུད་འགྲོ་ཚོས་ཕག་རྒོད་ནེ་བྷོ་ལཱན་གྱི་བཀའ་ལ་བརྩི་སྲུང་བྱེད་མིན་བལྟ་མཁན་ཁོའི་ཁྱི་རྣམས་
ཡིན་ཞིང་། བྱ་མོ་ཚོས་ཁོ་པའི་ཚུལ་མིན་གྱི་ངན་སྤྱོད་ལ་མི་འདོད་པའི་གྱེན་ལངས་
བྱས་པར་བརྟེན་ཁོང་རྣམས་ཉིན་ལྔ་ཙམ་རིང་དོ་དམ་བཀག་ཉར་འོག་ལུས་པ་དང་དེ་རྗེས་ཁོ་
ཚོམི་འདོད་བཞིན་དུ་ནེ་བྷོ་ལཱན་གྱི་སྔོན་གྱི་འཆར་གཞིའི་རྗེས་སུ་འབྲང་རྒྱུ་ཁས་ལེན་བྱས་
ཏེ་བྱ་ཚང་ནང་བསྐྱོད་ཡོད། བྱ་མོ་རྣམས་བཀག་ཉར་བྱས་པའི་དུས་དེ་དག་གི་ནང་བྱ
མོ་དགུ་ཙམ་དུས་མིན་རྐྱེན་འདས་སུ་སོང་པས་ཁོ་ཚོའི་ཕུང་པོ་རྣམས་ཤིང་འབྲས་ལྡུམ་ར་
དེ་དག་གི་ནང་སྦས་ཡོད། ཕག་པ་ཚོས་བྱ་མོ་དེ་དག་གི་ཤི་རྐྱེན་ནི་ནད་རིགས་ཤིག་
གིས་ཡིན་ལུགས་བརྗོད་ཡོད། སྐུ་ཞབས་ཝཱི་ནི་ཧྥར་གྱིས་གོང་གི་གནས་ཚུལ་དེ་རིགས་
ཀྱི་སྐོར་གཅིག་ཀྱང་མཁྱེན་རྟོགས་བྱུང་མེད་སྟབས་ཁོང་གིས་བར་རྒྱུགས་བྱས་པ་བརྒྱུད་
སྔོན་གྲོས་བྱས་པའི་སྒོ་ང་རྣམས་ཕྱིར་ཚོང་བྱེད་ཀྱི་ཡོད་པར་བརྟེན་སྐམ་ཟས་དབོར་འདྲེན་
རླངས་འཁོར་ཞིག་བདུན་ཕྲག་རེར་ཐེངས་རེ་རྟག་པར་གཞིས་ཀ་དེར་སྒོ་ང་ལེན་པར་ཡོང་གི་
ཡོད་པ་རེད། དུས་ཡུན་གང་ཙམ་རིང་སཱི་ནོ་བྷོ་རིག་རྒྱུ་མེད་པའི་གནས་སུ་གྱར་བས་
འགའ་ཤས་ཀྱི་ཁོ་པ་དུད་འགྲོའི་གཞིས་ཀའི་ཁྱིམ་མཚེས་ཧྥོག་སཱི་འུ་གྲེ་དང་ཧྥིན་ཆི་ཧྥིལ་
གྲེ་ཞེས་པའི་གཞིས་ཀ་གཉིས་གང་རུང་ཞིག་གི་ནང་གབ་ཡོད་ལུགས་ཁུངས་མེད་བབ་
བཅོལ་གྱི་ཆལ་གཏམ་བཤད་ཡོད་པ་དང་སྐབས་དེ་དུས་ནེ་བྷོ་ལཱན་དང་ཞིང་པ་གཞན་ཁག་
དབར་གྱི་འབྲེལ་ལམ་སྔར་བས་བཟང་པ་ཡོད། དུད་འགྲོའི་གཞིས་ཀའི་འཁྲིས་སུ་ར་
སྐོར་ཞིག་ཡོད་པ་དེའི་ནང་ཤིང་རྡུམ་ཕུང་པོ་ཞིག་བརྩེགས་ཡོད། ཤིང་ཕུང་དེ་ནི་ལོ་
བཅུ་ཙམ་གོང་ནས་ཁུལ་དེའི་རི་ཤིང་རྣམས་རྩ་མེད་བཟོས་རྗེས་ཕུང་གསོག་བྱས་པ་ཞིག་ཡིན་
པས་ཤིང་ཕུང་དེ་དག་སྐམ་སྟེ་མཁྲེགས་པོ་ཆགས་ཡོད། དེར་བརྟེན་སྐུ་ཞབས་ཧྥི་ཁིའུ་
ཀྲོན་ལགས་དང་ཧྥེ་གྲེ་རིག་ལགས་གཉིས་ཀས་ཤིང་རྡུམ་ཕུང་པོ་དེ་ཉོ་འདོད་ཆེན་པོ་བྱེད་
ཀྱི་ཡོད་པ་བཞིན་སྐུ་ཞབས་ཝཱི་ནི་ཧྥར་ལགས་ཀྱིས་ཀྱང་ནེ་བྷོ་ལཱན་ལ་ཤིང་རྡུམ་ཕུང་པོ་དེ་འཚོང་
རྒྱུའི་བསླབ་བྱ་གནང་ཡོད། འོན་ཀྱང་ནེ་བྷོ་ལཱན་གྱིས་ཤིང་རྡུམ་དེ་སྐུ་ཞབས་ཧྥེ་གྲེ་རེག་
ལ་འཚོང་རྒྱུའི་གྲོས་ཐག་གཅོད་ལ་ཉེ་བའི་སྐབས་ཁོ་པའི་ཡིད་ཀྱི་མེ་ལོང་ནང་སཱི་ནོ་བྷོ་སྐ
; ཞབས་ཁོང་གི་གཞིས་ཀའི་ནང་གབ་ཡོད་པའི་ཀུན་རྟོགས་ཀྱི་རི་མོ་སྣ་ཚོགས་ཤིག་འཆར་
བ་དང་། ཡང་མཚམས་རེ་ནེ་བྷོ་ལཱན་གྱིས་ཤིང་རྡུམ་དེ་བཞིན་སྐུ་ཞབས་ཧྥི་ཁི་ཀྲོན་ལ་
ཚོང་ལ་ཉེ་བའི་སྐབས་སུ་ཁོ་པའི་སེམས་སུ་སཱི་ནོ་བྷོ་ཁོང་གི་གཞིས་ཀའི་ནང་མེད་དམ་སྙམ་
པའི་དོགས་གཞི་ཅི་རིགས་ཡོང་གི་ཡོད་པར་བརྟེན་ཁོ་པས་ཡང་སྙིང་ཤིང་རྡུམ་ཕུང་པོ་དེ་གོང་
གི་གཞིས་བདག་གཉིས་སུ་ཞིག་ལ་ཚོང་རྒྱུའི་ཐད་འཁྲུན་ཐག་མ་ཆོད་པར་དེ་མུར་ལུས་ཡོད།
སྣ་ཚོགས་མེ་ཏོག་བཀྲ་བའི་དཔྱིད་དུས་ཀྱི་ཞོགས་པ་སྔ་པོ་ཞིག་ལ་གློ་བུར་དུ་སཱི་ནོ་བྷོ་གསང་
བའི་སྒོ་ནས་མཚན་ལ་དུད་འགྲོའི་གཞིས་ཀ་དེར་འབྱོར་ཡོད་པའི་གནས་ཚུལ་ཡ་མཚར་
ཅན་ཞིག་དུད་འགྲོ་ཚོས་ཤེས་རྟོགས་བྱུང་ཡོད། ཁུངས་བདེན་མིན་པའི་གནས་ཚུལ་
དེ་རིགས་རྐྱེན་གྱིས་དུད་འགྲོའི་གཞིས་ཀའི་དུད་འགྲོ་ཚོའི་ཡིད་ཀྱི་མེ་ལོང་ནང་མི་སྐྱིད་པའི་
བསུན་གཙེར་དང་དངངས་སྐྲག་སྐྱེས་ཏེ་ཐ་ན་ཁོ་ཚོའི་མཚན་མོའི་གཉིད་ལའང་དོ་ཕོག་
ཐེབས་པ་ཉུང་ཉུང་ག་ལ་ཡིན། དུད་འགྲོ་ཚོའི་བསམ་པར་སཱི་ནོ་བྷོ་མཚན་རྟག་པར་
གཞིས་ཀ་དེར་ཡོང་སྟེ་གཞིས་ཀའི་རྩ་རྡོག་རྐུ་འཁྱེར་དང་། འོ་ཟོ་རྣམས་ལ་འབུད་རྒྱག་
བརྒྱབ་པ། བྱ་སྒོང་རྣམས་གཅོག་པ། ཤིང་འབྲས་སྡོང་པོའི་པགས་པ་བཤུ་ལུགས་
སོགས་ཀྱི་དོགས་གཞི་ཅི་རིགས་འཆར་ཏེ་གཞིས་ཁང་དེར་མི་འདོད་པའི་རྐྱེན་ངན་ཅི་རིགས་
བྱུང་ཡང་ཡོད་ཚད་སཱི་ནོ་བྷོ་ལ་ངན་ཁག་དཀྲི་ཡི་ཡོད་པ། དཔེར་ན་གལ་ཏེ་གཞིས་ཀ་
དེའི་སྒེའུ་ཁུང་ཞིག་ཆག་པའམ་ཡང་ན་ཡུར་བུ་ཞིག་གཏོར་བརླག་བཏང་རིགས་ཀྱི་དོན་རྐྱེན་
སོགས་བྱུང་ཚེ་ཁོ་ཚོས་དོན་རྐྱེན་དེའི་རྒྱུ་རྐྱེན་ལ་བསམ་གཞིགས་དང་བརྟག་དཔྱད་ཡེ་ནས་
མ་བྱས་པར་དེའི་ངན་ཁག་དེ་སཱི་ནོ་བྷོ་ལ་གཡོག་གི་ཡོད། གཞན་ཡང་ཐེངས་ཤིག་
མཛོད་ཁང་གི་ལྡེ་མིག་བོར་བརླགས་སུ་གྱུར་སྐབས་གཞིས་ཀ་དེའི་ནང་འཚོ་བའི་དུད་འགྲོ་
རྣམས་ཀྱི་སེམས་སུ་སཱི་ནོ་བྷོ་ཡིས་ལྡེ་མིག་དེ་རྐུ་ཁྱེར་བྱས་ཏེ་ཁྲོན་པའི་ནང་བསྐྱུར་བར་དོགས་
པ་བྱས་ཡོད། འོན་ཀྱང་ཆེས་ཡ་མཚར་བ་ཞིག་ལ་འཇོག་ནོར་ཤོར་བའི་ལྡེ་མིག་དེ་
བཞིན་ལྟོ་ཆས་སྣོད་ཁུག་ཅིག་གི་འོག་ནས་རྙེད་སོན་བྱུང༌། འོན་ཀྱང་དུད་འགྲོ་གླེན་
ལྐུགས་དེ་དག་གིས་ད་དུང་ཡང་ལྡེ་མིག་དེ་བཞིན་སཱི་ནོ་བྷོ་ཡིས་རྐུ་འཁྱེར་བྱས་པར་ངོས་འཛིན་
བྱས་ཡོད། གཞིས་ཀ་དེའི་བ་མོ་རྣམས་ཀྱིས་ཀྱང་མགྲིན་དབྱངས་གཅིག་གི་ཐོག་
ནས་སཱི་ནོ་བྷོ་མཚན་ལ་བ་རར་འཛུལ་ཏེ་ཁོ་ཚོ་གཉིད་ཁུག་པའི་སྐབས་ཁོས་ཁོ་ཚོའི་འོ་མ་
རྣམས་བཞོས་ལུགས་བརྗོད་པ་མ་ཟད།. དགུན་དེར་བསུན་གཙེར་ཆེ་བའི་ཙི་ཙི་རྣམས་
སཱི་ནོ་བྷོ་ཡི་ཕྱོགས་གཏོགས་ཡིན་ལུགས་བརྗོད་ཡོད། རྒྱུ་མཚན་དེ་རིགས་ལ་བརྟེན་
ནས་ནེ་བྷོ་ལཱན་གྱིས་སཱི་ནོ་བྷོ་ཡི་ཚུལ་མིན་བྱ་སྤྱོད་ལ་རྟོག་ཞིབ་མཐར་ཕྱིན་བྱ་རྒྱུའི་བཀའ་རྒྱ
བཏང་པ་དང་། ཁོ་པ་རང་ཉིད་ངོས་ནས་ཀྱང་རང་ཉིད་ཀྱི་སྲུང་སྐྱོབ་པ་ཁྱི་རྣམས་མཉམ
ཁྲིད་ཀྱིས་གོམ་སྟབས་འགའ་རེ་སྤོས་མཚམས་སཱོ་ནོ་བྷོ་ཡི་སུག་རྗེས་རང་ཉིད་ཀྱིས་སྣས་
བསྣམས་ཏེ་ངོས་འཛིན་ཐུབ་ལུགས་བརྗོད་དེ་ཁང་པའི་སྣེ་ཟུར་དང་། བ་ར། བྱ་
ཚང་དང་ཚལ་ཞིང་ལ་སོགས་པའི་ས་ཆ་ཚང་མར་རང་ཉིད་ཀྱི་སྣ་འབུར་གྱིས་དྲི་མ་བསྣམས་
པས་སཱི་ནོ་བྷོ་ཡི་སུག་རྗེས་གང་སར་ཡོད་པ་ཤེས་རྟོགས་བྱུང་ལུགས་བརྗོད ཡོད། ནེ་
བྷོ་ལཱན་གྱིས་སྣ་འབུར་ས་གཞིར་བཙུགས་ཏེ་དྲི་སྣོམ་ཐེངས་འགའ་བྱས་རྗེས་“སཱི་ནོ་བྷོ་ཁོ་
འདིར་སླེབས་འདུག ངས་ཁོའི་སུག་རྗེས་དེ་དག་གཞན་གྱི་སུག་རྗེས་དང་མི་འདྲ་
བར་ཚོར་གྱི་འདུག”ལ་སོགས་པའི་སྐད་ངན་སྣ་ཚོགས་བརྒྱབ་པ་རེད། ཁོ་པའི་ལུས་
སྲུང་བ་ཁྱི་རྣམས་ཀྱིས་“སཱི་ནོ་བྷོ་ཞེས་པའི་ཚིག་འབྲུ་དེ་བཞིན་རྣ་བར་ཐོས་སྐབས་མཆེ་
བ་གཙིགས་བཞིན་འཇིགས་ཡེར་བའི་ངར་སྐད་ཆེན་པོ་ཞིག་བརྒྱབ། སཱི་ནོ་བྷོ་གཞིས་
ཀ་དེར་འབྱོར་ཡོད་པའི་གནས་ཚུལ་དེ་དུད་འགྲོ་བྱིངས་ཚོའི་རྣ་ལམ་དུ་གྱུར་སྐབས་ཁོ་ཚོའི་
སེམས་ལ་འཇིགས་སྣང་འཕར་མ་ཞིག་སྦྱིན་ཡོད་པ་མ་ཟད་ཁོ་ཚོའི་ཡིད་ངོར་སཱི་ནོ་བྷོ་ནི་གཟུགས་
མེད་ཞིག་དང་གཉིས་སུ་མེད་པར་ཡངས་པའི་མཁའ་རླུང་དང་འགྲོགས་ཏེ་ཁོ་ཚོར་སྡིག་ར་
དང་། འཇིགས་སྣང་སྐུལ་བར་ཡོང་པའི་ཚོར་སྣང་ཡང་སྦྱིན་ཡོད། སཱི་ནོ་བྷོ་ཡི་
སུག་རྗེས་གཞིས་ཀ་དེའི་ནང་ཡོད་པར་ཤེས་པའི་དགོང་མོ་དེར་སཱི་ཁིའུ་ལཱར་གྱིས་དུད་འགྲོ་
རྣམས་སྐོང་ཚོགས་བྱས་ཏེ་ཁོ་པ་རང་ཉིད་ཀྱི་གདོང་གཤིས་ཀྱང་འགྱུར་བའི་ཚུལ་སྟོན་གྱིས
ཁོ་པར་གནས་ཚུལ་གལ་ཆེན་ཞིག་བརྗོད་རྒྱུ་ཡོད་ལུགས་བཤད། ཁོས་ཅུང་དོགས་
མི་བདེ་བའི་སྒོ་ནས་གཟེངས་ཙམ་བྱས་ཏེ་བརྗོད་དོན“ང་ཚོས་གནས་ཚུལ་ཉེན་ཚབས་ཅན་
ཞིག་གསལ་རྟོགས་ཐུབ་པ་ནི་སཱི་ནོ་བྷོ་ཡིས་ཧྥན་ཆི་ཧྥིལ་གྲེ་ཡི་གཞིས་བདག་ཧྥི་ཀྲེ་རིག་
ལ་ངན་བསླབ་བརྒྱབ་པའི་ཉེར་ལེན་ལ་བརྟེན་ཁོ་པས་ང་ཚོར་བཙན་འཛུལ་བྱས་ཏེ་ང་ཚོའི་གཞིས་
ཀ་འདི་ཉིད་ཁོ་པ་རང་ཉིད་ཀྱིས་བདག་བཟུང་བྱ་རྒྱུའི་རེ་ངན་འཆར་ཡོད་པ་རེད་ལ་ཁོས་ང་ཚོར་
རྒོལ་རྡུང་སྤྲོད་སྐབས་ཁོ་པའི་སློབ་སྟོན་པ་སཱི་ནོ་བྷོ་རེད། དུ་དུང་དེ་བས་འཇིགས་
ཡེར་བ་ཞིག་ལ། ང་ཚོའི་དེ་སྔོན་གྱི་དྲན་འཆར་ལ་སཱི་ནོ་བྷོ་ཡིས་ང་ཚོར་གྱེན་ལོག་བྱ་
རྒྱུའི་ངན་གཡོ་དེ་ཁོ་པའི་དོན་བྱེད་ནུས་སྟོང་གི་རློམ་སེམས་ཙམ་དང་འདོད་རྔམས་ཁོ་ནས་
བསྐུལ་བ་ཞིག་ལས་དོན་དུ་ཁོ་པར་ནུས་པ་མེད་པར་ངོས་འཛིན་བྱས་ཡོད། འོན་ཀྱང་
དེ་སྐབས་ཀྱི་ང་ཚོའི་རྟོགས་འཆར་དེ་ད་ལྟ་ནོར་འཁྲུལ་ཞིག་རེད་འདུག ཁྱེད་ཚོས་
དེའི་རྒྱུ་མཚན་ཤེས་ཀྱི་ཡོད་དམ། སཱི་ནོ་བྷོ་ཡིས་ཐོག་མ་ཉིད་ནས་ཕྱུགས་བདག་ཇཱོན་
སི་དང་ངན་པ་ལག་སྦྲེལ་བྱས་ཡོད་པས་ཁོ་པ་ནི་ག་དུས་ཡིན་རུང་ཇཱོན་སི་ཡི་རྒྱུགས་ཁྱི་་
དང་གསང་མྱུལ་བ་ཞིག་རེད། གང་ལགས་ཤེ་ན། ད་ལྟ་ང་ཚོར་རྙེད་སོན་བྱུང་པའི་
ཡིག་ཆ་འདིས་ར་སྤྲོད་བྱེད་ཀྱི་ཡོད། ཡིག་ཆ་འདི་ནི་ཁོ་པ་གཞིས་ཀ་ནས་བྲོས་འགྲོ་
སྐབས་བཞག་པ་ཞིག་རེད། བློ་མཐུན་ཚོ། ཁོ་བོའི་བསམ་པར་ཡིག་ཆ་འདིས་དོན་
དངོས་མང་པོ་ཞིག་ར་སྤྲོད་བྱེད་ཀྱི་འདུག ལམ་ལྷོང་ཡོང་མིན་ལ་མ་ལྟོས་པར་ཁོ་པས་
ཕྱུགས་རའི་ཧྥིལ་བུའི་ནང་གི་འཐབ་འཁྲུག་སྐབས་ང་ཚོ་ཕམ་པར་བྱས་ཏེ་རྩ་མེད་བཟོ་ཆེད་
འབད་ཐབས་ག་ཚོད་བྱས་པ་ང་ཚོས་མཐོང་མ་བྱུང་ངམ་”ཞེས་བརྗོད་པས་སཱི་ནོ་བྷོ་ཡིས་སྦྱོར་
ངན་སྣ་ཚོགས་བཤམས་རྒྱུའི་བྱ་སྤྱོད་དེ་ནི་ཁོ་པས་རླུང་ཤུགས་འཕྲུལ་འཁོར་གྱི་ཁང་པ་དེ་
བཞིན་གཏོར་བཤིག་བཏང་པ་ལས་ཀྱང་གདུག་རྩུབ་ཆེ་བ་ཞིག་ཡིན་པས་དུད་འགྲོ་ཚོས་གོང་
གི་གནས་ཚུལ་རྣམས་ཐོས་ཕྲལ་ཧ་ལས་ཧོར་ཐོར་གྱི་གནས་སུ་གྱར། འོན་ཀྱང་དུད་
འགྲོ་རྣམས་ཡ་མཚར་གྱི་གནས་སུ་གྱར་བའི་དུས་ནི་ཁོ་ཚོས་གནས་ཚུལ་ངོ་མ་ཇི་བཞིན་
མ་རྟོགས་གོང་གི་སྐར་མ་འགའི་སྔོན་ཙམ་ནས་ཡིན་པ་དང་། དེ་རྗེས་ཁོ་ཚོའི་ཡིད་
ཀྱི་ཡོལ་བའི་ནང་བ་རའི་གཡུལ་འགྱེད་སྐབས་སཱི་ནོ་བྷོ་ཡིས་ཁོ་ཚོའི་སྣེ་ཁྲིད་དེ་ཁོ་ཚོར་རང་
ཉིད་ཀྱི་དགྲ་ཚོགས་ལ་ཁྱོད་ཤི་ང་གསོན་གྱི་འཐབ་འཁྲུག་བྱེད་དགོས་པའི་བློ་སྟོབས་སྤར་
པ་མ་ཟད། ལྷག་པར་ཏུ་གཞིས་བདག་ཇཱོན་སི་ཡི་མེ་མདས་ཁོ་པའི་སྒལ་པར་རྨས་
སྐྱོན་བཟོས་ཀྱང་སྐད་ཅིག་ཙམ་ཡང་དཔའ་ངར་ཞུམ་མེད་ཀྱི་སྒོ་ནས་དགྲ་བོར་འཐབ་རྩོད་
བྱས་ལུགས་རྣམས་གཟུགས་ཅན་བཞིན་ལྷམ་མེར་འཆར་བས་སཱི་ནོ་བྷོ་སྐུ་ཞབས་ཇཱོན་སི་
ཕྱོགས་གཏོགས་སུ་ཅི་འདྲ་བྱས་ཏེ་གྱུར་ལུགས་ཀྱི་གནད་དོན་འཁྲུན་ཐག་གཅོད་རྒྱུ་ཁག་
པོ་ཆགས་པས་ཁོ་ཚོའི་ཡིད་སེམས་སོམ་ཉིའི་དྲ་བར་ཚུད། ཐ་ན་རྣམ་ཀུན་ཅུང་དྲན་པ་
རྐྱེན་པའི་རྟ་རྒོད་བྷོག་སར་ཡང་གནད་དོན་དེའི་ཐད་མགོ་རྨོངས་པར་གྱུར་སྟབས་ཁོས་རང་
ཉིད་ཀྱི་མདུན་གྱི་སུག་ལག་གཉིས་བྲང་འོག་ཏུ་བཅུག་སྟེ་མར་ཉལ་བ་དང་སྦྲགས་ཆེ་ལ་སྒོར་
བའི་མིག་ཟུང་བཙུམས་ཏེ་བསམ་གཞིགས་སྣ་ཚོགས་བྱས་མཐར་ཁོ་པའི་ཡིད་ཀྱི་མེ་ལོང་
ནང་འཆར་སྒོའི་གཟུགས་རིས་གསར་པ་ཞིག་ཤར་པས་ཁོ་པས་བརྗོད་དོན་“ངས་གནས་ཚུལ་
དེ་ལ་ཡིད་ཆེས་བྱེད་ཀྱི་མེད། གང་ཡིན་ཟེར་ན་ཕྱུགས་རའི་གཡུལ་འགྱེད་སྐབས་སཱི་
ནོ་བྷོ་ཡི་འཇིགས་ཞུམ་སྤ་ཙམ་མེད་པའི་སྒོ་ནས་དགྲ་བོ་དང་འཐབ་འཛིང་བྱས་པ་ང་རང་ཉིད་
ཀྱི་མིག་གིས་མཐོང་པ་མ་ཟད་འཐབ་འཁྲུག་མཇུག་རྫོགས་མཚམས་ང་ཚོས་ཁོ་པར་རིམ་
པ་དང་པོའི་དུད་འགྲོའི་དཔའ་བོའི་ཅོན་པན་བཏགས་མེད་དམ་”ཞེས་བཤད་པར་སཱི་ཁིའུ་
ལཱར་གྱིས་“ ཁོ་པར་ང་ཚོས་རིམ་པ་དང་པོའི་དུད་འགྲོའི་དཔའ་བོའི་ཅོད་པན་བཏགས་པ་དེ་
ང་ཚོའི་ནོར་འཁྲུལ་ཞིག་ཡིན་པ་ང་ཚོར་ཉེ་ཆར་རྙེད་སོན་བྱུང་པའི་ཡིག་ཆ་འདིས་ར་སྤྲོད་བྱེད་
ཀྱི་ཡོད། གང་ལགས་ཤེ་ན། ཁོ་པས་ང་ཚོ་རྩ་མེད་བཟོ་རྒྱུའི་ངན་གཡོ་དེ་ཡིག་ཆ་
འདིའི་ནང་གསལ་ཡོད་པ་རེད།”ཅེས་བཤད་པའི་ལན་དུ་བྷོག་སར་གྱིས་འོན་ཀྱང་ང་ཚོ་
ཚང་མས་ཁོ་རྨས་ཏེ་ཁྲག་དམར་བཞུར་བཞིན་བྲོས་པ་མཐོང་ཡོད་”བརྗོད་པར་སཱི་ཁིའུ་ལཱར་
གྱིས་“དེ་ནི་ཁོ་ཚོའི་ངན་གཡོའི་ཆ་ཤས་ཤིག་རེད། ཇཱོན་སི་ཡིས་སཱི་ནོ་བྷོ་ལ་མེ་མདའ་
རྒྱབ་ཁུལ་བྱས་པ་དེས་མེ་མདའི་མདེའུ་ཁོ་པའི་ལུས་ལ་བརྡར་བཤུད་ཙམ་བརྒྱབ་པ་ལས་
སྲོག་ཉེན་ཤོར་བའི་མེ་མདའ་བརྒྱབ་མེད་པའི་གནས་ཚུལ་ཁོ་ཚོའི་ཡིག་ཆ་འདིའི་ནང་གསལ་
པོ་འཁོད་ཡོད། གལ་ཏེ་ཁྱེད་ཚོས་ཡིག་གེ་ཀློག་ཐུབ་ཀྱི་ཡོད་ན་ངས་ཁྱེད་རྣམས་ལ་
ཁོ་པས་བཞག་པའི་ཡིག་ཆ་བསྟན་ཆོག ཁོ་པས་ངན་བྱུས་བཤམས་ལུགས་ཀྱང་སཱི་
ནོ་བྷོ་རང་ཉིད་ཀྱིས་ང་ཚོའི་དུད་འགྲོ་རྣམས་དམག་འཐབ་བྱེད་སྐབས་ཕྱིར་འཐེན་བྱེད་དགོས་
པའི་བརྡ་བཏང་སྟེ་ང་ཚོའི་གཞིས་ཀ་འདི་བཞིན་དགྲ་བོའི་ལག་ཏུ་འཇོག་རྒྱུའི་བསམ་ངན་
བཅངས་པ་བཞིན་ཏོག་ཙམ་མ་གཏོགས་ཁོ་པའི་ངན་བྱུས་ལམ་ལྷོང་བྱུང་ཡོད་ལ། ལྷག་
པར་དུ་གལ་ཏེ་དཔའ་སྟོབས་ཆེ་བའི་སྐུ་ཞབས་ནེ་བྷོ་ལཱན་མེད་ཚེ་ཁོ་པའི་བྱ་ངན་ལམ་ལྷོང་
བྱུང་ཡོད་པ་ངས་གསལ་པོར་བརྗོད་ཐུབ། ཇཱོན་སི་དང་ཁོ་པའི་དཔུང་ཚོགས་ང་ཚོའི་ར་
སྐོར་ནང་འཛུལ་མ་ཐག་སཱི་ནོ་བྷོ་དང་ཁོ་པའི་རྗེས་འབྲངས་པ་རྣམས་གློ་བུར་དུ་བྲོས་པར་
བརྩམས་པ་ཁྱེད་ཀྱིས་མཐོང་མ་བྱུང་ངམ། གཞན་ཡང་ང་ཚོ་འཐབ་འཁྲུག་ཤོར་ལ་ཉེ
བའི་སྐབས་དེར་དཔའ་སྟོབས་ཆེ་བའི་བློ་མཐུན་ནེ་བྷོ་ལཱན་གྱིས་མིའི་རིགས་འཆི་གྱུར་ཅིག་
ཅེས་པའི་འབོད་སྒྲ་དབྱར་གྱི་རྔ་གསང་བཞིན་སྒྲོག་སྟེ་འཇིགས་ཞུམ་སྤུ་ཙམ་མེད་པའི་སྒོ་
ནས་དགྲ་བོའི་མདུན་ལ་མཆོངས་པ་དང་སྦྲགས་ཇཱོན་སི་ཡི་རྐང་པའི་ཉྭ་ལ་སོ་བཏབ་པའི་
མཛད་རྗེས་རྣམས་ཁྱེད་ཚོས་དྲན་གྱི་ཡོད་པ་སྨོས་མེད་ཡིན་”ཞེས་ཕར་འགྲོ་ཚུར་ཡོང་འགའ་
བྱས་ཏེ་ཁོས་དུད་འགྲོ་ཚོར་གནས་ཚུལ་རྣམས་གསལ་པོར་འགྲེལ་བརྗོད་བྱས་པར་བརྟེན་
དེར་འདུས་དུད་འགྲོ་ཚོའི་ཡིད་ངོར་སྔོན་བྱུང་གི་དོན་རྐྱེན་རྣམས་གསལ་པོར་འཆར། ལྷག་
པར་དུ་དགྲ་བོའི་དཔུང་ཚོགས་གཞིས་ཀ་དེར་འབྱོར་སྐབས་སཱི་ནོ་བྷོ་བྲོས་པར་བརྩམས་པའི་
སྤྱོད་ཚུལ་རྣམས་གསལ་པོར་ཡིད་ལ་གཟུགས་ཅན་བཞིན་ཤར། འོན་ཀྱང་བློ་རིག་
བཀྲ་བའི་རྟ་རྒོད་བྷོག་སར་ད་དུང་སི་ཁིའུ་ལཱར་གྱི་འགྲེལ་བརྗོད་དེར་འདོད་བློ་མ་ཚིམ་
པར་མཐའ་མཇུག་ཏུ་ཁོ་པས་བརྗོད་དོན་“ངས་སྔོན་མ་ནས་སཱི་ནོ་བྷོ་རྒྱལ་ཚོང་བ་ཞིག་ཡིན་
པར་ཡིད་ཆེས་བྱེད་ཀྱི་མེད། འོན་ཀྱང་ཁོ་པ་གཞིས་ཀ་འདི་ནས་གནས་དབྱུང་བཏང་
རྗེས་ཁོས་བྱ་བ་ག་རེ་བྱས་པ་རྣམས་གནས་ཚུལ་ཐ་དད་རེད་ལ་ཕྱུགས་རའི་གཡུལ་འཁྲུག་
སྐབས་སཱོ་ནོ་བྷོ་བློ་མཐུན་ཡག་པོ་ཞིག་ཡིན་པ་ངས་ངོས་འཛིན་བྱེད་ཀྱི་ཡོད།”ཅེས་བརྗོད་
པར་སཱི་ཁིའུ་ལཱར་གྱིས་སྨྲ་བརྗོད་དལ་པོའི་སྒོ་ནས་“ང་ཚོའི་དབུ་ཁྲིད་ནེ་བྷོ་ལཱན་གྱིས་སཱི་ནོ་
བྷོ་ནི་ང་ཚོ་དུས་འགྲོ་གྱེན་ལོག་བྱ་རྒྱའི་འཆར་སྒོ་མེད་པའི་སྐབས་ནས་བཟུང་ཁོ་པ་ཇཱོན་སི་
ཡི་གསང་མྱུལ་བ་ཞིག་ཡིན་པ་གསུངས་ཡོད་”ཅེས་བཤད་པར་བྷོག་སར་གྱིས་”གལ་ཏེ་
བློ་མཐུན་ནེ་བྷོ་ལཱན་གྱི་སྐད་ཆ་དེ་བཤད་པ་བདེན་པ་ཡིན་ན་སྨོས་མེད་རེད་ཅེས་བཤད་པར་
ཕག་པ་སཱི་ཁིའུ་ལཱར་གྱིས་བློ་མཐུན་ལགས་དེ་ནི་དོན་དམ་གྱི་བློ་སྟོབས་ཤིག་རེད་”བཅས་
ཤོད་བཞིན་ཁྲོ་བའི་སྡང་མིག་དེ་རྟ་རྒོད་བྷོག་སར་ལ་བགྲད་ཙམ་བྱས་ཏེ་བསམ་བློ་མུ་མཐུད་
གཏོང་བཞིན་བརྗོད་དོན་“འདིར་ཚོགས་དུད་འགྲོ་ཚང་མར་སྔོན་བརྡའི་ཚུལ་དུ་ཞུ་རྒྱུར་ཉག་
ཕྲའི་དུས་འདིར་ང་ཚོའི་ཁྲོད་སཱི་ནོ་བྷོ་ཡི་གསང་མྱུལ་བ་དང་རྗེས་འབྲང་པའང་ཡོད་སྲིད་པས་
ང་ཚོ་ཚང་མས་ཆར་བ་གྲུ་འདེགས་ཀྱི་སྒོ་ནས་གཟབ་ནན་བྱ་དགོས་པ་ཡིན་”ཞེས་བཤད།
ཉིན་བཞི་འདས་པའི་ཉིན་དགུང་ཞིག་ལ་ནེ་བྷོ་ལཱན་གྱིས་དུད་འགྲོ་རྣམས་ར་སྐོར་ནང་འདུ་འཛོམས་
བྱེད་དགོས་པའི་བཀའ་བཀོད་བཏང་པ་བཞིན་དུད་འགྲོ་རྣམས་ལྷན་འཛོམས་ཟིན་རྗེས་ཁོས་
རྒྱས་སྤྲོས་ཆེན་པོས་རྟགས་མ་གཉིས་ཀ་༼ རྟགས་མ་དེ་གཉིས་ནི་ཁོ་པ་རང་ཉིད་ཀྱིས་རང་
ལ་རིམ་པ་དང་པོའི་དུད་འགྲོའི་དཔའ་བོའི་ཅོད་པན་དང་རིམ་པ་གཉིས་པའི་དུད་འགྲོའི་དཔའ་
བོའི་རྟགས་མ་ཞེས་སྤྲད་པ་ཞིག་རེད།༽བཏགས་ཏེ་དུད་འགྲོའི་གཞིས་ཀའི་ཁང་པ་ནས་
དུད་འགྲོ་རྣམས་འདུ་འཛོམས་བྱེད་སར་འབྱོར་པ་རེད། ནེ་བྷོ་ལཱན་གྱི་ལུས་སྲུང་ཁྱི་
དགུ་པོ་རྣམས་ཁོ་པའི་མཐའ་འཁོར་དུ་ཕར་སྐྱོད་ཚུར་སྐྱོད་བྱེད་པ་དང་སྦྲགས་མཆེ་གཙིགས་
བགྲད་དེ་དུད་འགྲོ་རྣམས་ཞུམ་པར་བྱས། ཉིན་དེར་ཚོགས་འདུའི་ནང་འདུ་འཛོམས་
བྱས་པའི་དུད་འགྲོ་ཚོའི་ཡིད་ངོར་འཇིགས་ཡེར་བའི་དོན་རྐྱེན་ཞིག་ཡོང་རྒྱུར་དོགས་འཆར་
ལངས་པས་ཁོང་རྣམས་དཔའ་ཞུམ་སྟེ་ཁུ་སིམ་མེར་ལུས། ནེ་བྷོ་ལཱན་གྱིས་འགྱིང་
ཉམས་ཆེན་པོས་དེར་འདུས་དུད་འགྲོ་རྣམས་ལ་ཞིབ་ལྟ་ཞིག་བྱས་རྗེས་ཟུག་སྐད་ཆེན་པོ་
ཞིག་བརྒྱབ་པས་གློ་བུར་དུ་ཁོའི་ལུས་སྲུང་ཁྱི་རྣམས་མཉམ་རུབ་ཀྱིས་ཉམ་ཆུང་ཕག་པ་
བཞིའི་རྣ་བ་ནས་བཟུང་པས་ཁོང་རྣམས་སྐད་ངན་སྒྲོག་བཞིན་ནེ་བྷོ་ལཱན་གྱི་སུག་པའི་འཁྲིས་
སུ་བཙན་འཁྲིད་བྱས། གཏུམ་སྤྱོད་ཆེ་བའི་ཁྱི་ངན་དེ་དག་གིས་ཉམ་ཆུང་ཕག་པ་བཞི
པོ་དེའི་རྣ་བ་ནས་བཙན་གྱིས་བཟུང་བར་བརྟེན་ཁོ་ཚོའི་རྣ་བ་ལས་ཁྲག་དམར་ལྷུང་ལྷུང་དུ་
བཞུར་བས་ཤ་དམར་ཁྲག་ལ་སྲེད་ཞེན་ཆེ་བའི་ཁྱི་ལྡོམ་དེ་དག་གིས་རེ་ཞིག་སྨྱོ་བ་ལྟར་ཁྲག་
དམར་དེ་དག་ལོངས་སུ་སྤྱད། དེ་རྗེས་བསམ་ཡུལ་ལས་འདས་པ་ཞིག་ལ་བརླང
སྤྱོད་ལ་གོམས་པའི་ཁྱི་སྨྱོན་གསུམ་གློ་བུར་དུ་སྟོབས་ཤུགས་ཆེ་བའི་རྟ་རྒོད་བྷོག་སར་གྱི་
མདུན་ལ་མཆོངས་པར་བརྩམས། ཁོས་ཁྱི་སྨྱོན་དེ་དག་རང་ཉིད་ཀྱི་མདུན་དུ་རྒྱུགས་
པ་མཐོང་ཕྲལ་རིང་ལ་མཁྲེགས་པའི་རང་ཉིད་ཀྱི་རྨིག་པ་དེས་ཁྱི་གཅིག་ནམ་མཁར་བཀྱགས་
ཏེ་ས་གཞིར་བརྡབ་པས་ཁྱི་ངན་དེ་ཆོ་ངེ་མི་འདོན་མཐུ་མེད་དུ་གྱུར་བ་དང༌། ཁྱི་ངན་
གཞན་གཉིས་པོ་དེ་བླ་བདར་ཏེ་མཇུག་མ་རླ་ཤ་གཉིས་ཀྱི་བར་དུ་བཅུག་སྟེ་བྲོས་ཕྱིན། རྟ་
རྒོད་བྷོག་སར་གྱིས་བཟུང་པའི་ཁྱི་དེ་ཉིད་གློད་གྲོལ་གཏོང་དགོས་མིན་ཤེས་ཆེད་ཁོས་མིག་
ཟུང་ནེ་བྷོ་ལཱན་ལ་གཏད་པས་ནེ་བྷོ་ལཱན་གྱིས་གདོང་མདོག་འགྱུར་བཞིན་ཁྱི་དེ་ཚེ་མཐར་གཏོང་
དགོས་ལུགས་བརྗོད་སྟབས་རྩལ་ལག་གིས་ཕོངས་པའི་ཁྱི་ངན་དེ་བཞིན་བྷོག་སར་གྱི་འོག་
ནས་སྲོག་ལས་མཐར་ཙམ་བྱུང་པ་དང་། ཡུད་ཙམ་རིང་ཟང་ཟིང་ཆེ་བའི་ཁོར་ཡུག་དེ་
བཞིན་འཇམ་ཐིང་ངེར་གྱུར། ཉམ་ཆུང་བཙན་གྱིས་གནོན་པའི་ཁྱི་སྨྱོན་དེ་དག་གིས་
བཟུང་པའི་ཉེས་མེད་ཕག་པ་བཞི་པོ་འཇིགས་སྐྲག་གིས་ལུས་ཕུང་བརྡར་བཞིན་རང་གི་མགོ་
ཐོག་ཏུ་འབྱུང་ངེས་པའི་མཇུག་འབྲས་བསྒུག་སྟེ་བསྡད་ཡོད་པ་དང་། ཁོ་ཚོའི་དཔྲལ་
བའི་གཉེར་རིས་རེ་རེའི་སྟེང་སོ་སོའི་ནག་ཉེས་རྣམས་བྲིས་ཡོད། ཕག་པ་བཞི་པོ་དེ་ནི་
དེ་སྔོན་ཡང་ནེ་བྷོ་ལཱན་གྱིས་རེས་གཟའ་ཉི་མའི་ཚོགས་འདུ་མེད་པར་བཟོ་སྐབས་ངོ་རྒོལ
རྒྱབ་གཏོད་བྱེད་མཁན་བཞི་པོ་དེ་དག་ཡིན་པས་ནེ་བྷོ་ལཱན་གྱིས་ཁོ་ཚོར་སོ་སོའི་ནག་ཉེས་
སྦས་བསྐུངས་མེད་པར་ངོས་ལེན་ཞུ་དགོས་པའི་བཙན་བཀའ་གཏོང་སྐབས་ཁོ་ཚོས་ཚམ་
ཚོམ་མེད་པའི་སྒོ་ནས་སཱི་ནོ་བྷོ་དུད་འགྲོའི་གཞིས་ཀ་དེ་ནས་གནས་དབྱུང་བཏང་བ་ནས་
བཟུང་ཁོ་ཚོས་ཁོ་པར་ལག་སྦྲེལ་བྱས་ལུགས་དང༌། ཁོ་ཚོས་སཱི་ནོ་བྷོ་ཡི་མཉམ་དུ་
རླུང་ཤུགས་འཕྲུའ་འཁོར་གྱི་ཁང་པ་རྩ་མེད་བཟོ་རྒྱུའི་ངན་འཆར་བཏིང་ལུགས། གཞན་
ཡང་དུད་འགྲོའི་གཞིས་ཀ་དེ་སྐུ་ཞབས་ཧྥེ་ཀྲི་རེག་ལ་སྤྲོད་རྒྱུའི་གསང་བའི་གྲོས་ཆོད་བཞག་
ཡོད་ལུགས། སཱི་ནོ་བྷོ་འདས་པའི་ལོ་མང་རིང་སྐུ་ཞབས་ཇཱོན་སི་ཡི་སོ་མྱུལ་བ་ཡིན་
ལུགས་ཁོ་པ་རང་ཉིད་ཀྱི་བརྗོད་ཚུལ་སོགས་བརྗོད་ཡོད། ཕག་པ་བཞི་པོ་དེས་སོ་སོའི་
ནག་ཉེས་ངོས་ལེན་ཞུས་ཚར་རྗེས་གློ་བུར་དུ་ནེ་བྷོ་ལཱན་གྱི་གཡས་གཡོན་དུ་ཡོད་པའི་ཁྱི་
དེ་དག་གིས་ངར་སྐད་བསྒྲགས། ནེ་བྷོ་ལཱན་གྱིས་འཇིགས་ཡེར་བའི་སྐད་ངན་ཆེན་
པོ་ཞིག་གི་ཐོག་ནས་དེར་འདུས་དུད་འགྲོ་བྱིངས་རྣམས་ལ་རང་སྐྱོན་ངོས་ལེན་བྱ་རྒྱུ་ཡོད་
མིན་རྩད་དྲི་བྱས་པས་དེ་སྔོན་ནེ་བྷོ་ལཱན་གྱི་སྒོ་ང་ཕྱིར་ཚོང་བྱ་རྒྱུའི་གྲོས་འཆར་དེར་གྱེན་ལྡོག་
གི་བྱ་སྤྱོད་སྤེལ་མཁན་གཙོ་བོ་བྱ་མོ་རྣམས་ཁོའི་མདུན་དུ་ཡོང་སྟེ་སཱི་ནོ་བྷོ་དེ་སྔོན་ཁོ་ཚོའི་
འཁྲིས་སུ་འབྱོར་ཏེ་ནེ་བྷོ་ལཱན་གྱི་བཀའ་ལ་ཉན་མི་དགོས་པའི་ངན་བསླབ་བྱས་ལུགས་
བརྗོད་པས་ཁོང་རྣམས་དེ་མུར་རྐྱེན་ལམ་དུ་བཏང་པ་རེད། དེ་རྗེས་ངང་པ་ཞིག་ཁོ་པའི་
མདུན་དུ་དཔའ་ཞུམ་བཞིན་ཡོང་སྟེ་འདས་ཟིན་པའི་ལོ་སྔོན་མའི་ནང་ཁོ་པས་རང་ཉིད་ཀྱིས་
མ་རྨོས་ལོ་ཏོག་རྐང་དྲུག་ལྐོག་ཉར་གྱིས་མཚན་ལ་རང་ཉིད་ཁོ་ནས་ལོངས་སུ་སྤྱོད་ལུགས་
བརྗོད་པ་དང༌། དེ་རྗེས་ལུག་ཞིག་ཡོང་སྟེ་སཱི་ནོ་བྷོ་ཡི་ངན་སྐུལ་འོག་ཁོས་དུད་འགྲོའི་
འཐུང་ཆུ་ལ་གཅིན་པ་བཏང་ལུགས་དང་། ལུག་གཞན་གཉིས་ཀྱིས་ནེ་བྷོ་ལཱན་གྱི་རྗེས་
འབྲང་པ་ལུག་ཐུག་ཞིག་མེ་ཕུང་གི་མཐའ་འཁོར་དུ་རྗེས་འདེད་བཏང་སྟེ་བསད་ལུགས་
བརྗོད་པས་ཉམ་ཆུང་པའི་དུད་འགྲོ་དེ་དག་ས་ཆ་དེ་གར་དམར་གསོད་བཏང་པ་རེད། མདོར་
ན་དམར་གསོད་བཏང་ཟིན་པའི་དུད་འགྲོའི་ཕུང་བརྩེགས་ནེ་བྷོ་ལཱན་གྱི་པུས་མོའི་མཚམས་
སུ་མ་སླེབས་བར་དང་ཁྲག་གི་དྲི་མས་ཡངས་པའི་མཁའ་དབྱིངས་མ་འཁེངས་བར་ནེ་བྷོ་
ལཱན་གྱིས་བསམ་སྤྱོད་ལས་འདས་པའི་གདུག་རྩུབ་ཆེ་བའི་བྱ་སྤྱོད་དེ་སྤེལ་ཡོད། ཡིད་
སྐྱོ་ལ་འཇིགས་ཡེར་བའི་དོན་རྐྱེན་དེ་ལྟ་བུ་ཕྱུགས་བདག་ཇཱོན་སི་གནས་དབྱུང་བཏང་པ་ནས་
བཟུང་དེ་སྔོན་བྱུང་མྱོང་མེད་པ་རེད། སྙིང་རྗེ་སྤུ་ཙམ་མེད་པའི་ནེ་བྷོ་ལན་གྱིས་སྲོག་གཅོད་
ཀྱི་བྱ་སྤྱོད་ངན་པ་དེ་སྤེལ་ཚར་རྗེས་དེར་འདུས་གསོན་པོར་འཚོ་བའི་དུད་འགྲོ་རྣམས་བློ་ཕངས་
ཡིད་ཆད་ཀྱི་སྒོ་ནས་ག་ལེར་རང་གནས་སུ་ལོག་ཕྱིན་པ་རེད། ཁོ་ཚོའི་ཡིད་ངོར་སཱི་ནོ་
བྷོ་ཡིས་དུད་འགྲོའི་གཞིས་ཀ་དེར་དེ་སྔོན་ངོ་ལོག་རྒྱབ་གཏོད་བྱས་པའི་དོན་རྐྱེན་དེ་དང་རང་
གིས་མིག་མདུན་དུ་མཐོང་པའི་ནེ་བྷོ་ལཱན་གྱི་གདུག་རྩུབ་ཆེ་བའི་བྱ་སྤྱོད་གཉིས་ག་རེ་ནག་
ཉེས་ཆེ་བ་ཡོད་མིན་འཁྲུན་ཐག་མ་ཆོད་པར་སོམ་ཉིའི་དྲྭ་བར་ཚུད། སྤྱིར་འདས་ཟིན་
པའི་ལོ་ཟླའི་ནང་དུད་འགྲོ་གསོད་བཏུབ་བྱེད་པའི་ཁྲག་དམར་གྱི་རྒྱུན་མིག་གིས་རིག་རྒྱུ་
ཡོད་ཀྱང་ད་ལམ་དུད་འགྲོ་ནང་ཁུལ་དུ་གསོད་རེས་བྱས་པའི་གོད་ཆགས་དེ་རིགས་དེ་སྔོན་
བྱུང་མྱོང་མེད་སྟབས་དོན་རྐྱེན་དེ་བཞིན་ཁོ་ཚོའི་བློ་ཡུལ་ལ་ཤོང་དཀའ་བའི་གནས་སུ་གྱུར
ཡོད། གང་ལགས་ཤེ་ན། སྐུ་ཞབས་ཇཱོན་སི་གཞིས་ཀ་དེ་ནས་གནས་དབྱུང་བཏང་
པ་ནས་བཟུང་དུད་འགྲོ་ཕན་ཚུན་གསོད་རེས་བྱེད་པའི་དོན་རྐྱེན་གཅིག་ཀྱང་བྱུང་མེད་པ་མ་
ཟད་ཐ་ན་ཙི་ཙི་ཆུང་ཆུང་ཞིག་ཀྱང་ཕན་ཚུན་བརྙས་བཅོས་འོག་རྐྱེན་ལམ་དུ་ཕྱིན་མེད། རྒོད་
མ་ཁཱོ་ལི་ཝཱར་དང་མཱུ་ལི། བོང་བུ་བྷེལ་ཆིན་མན། བ་མོ། ལུག ངང་པ་དང་
བྱ་མོ་རྣམས་མ་གྲོས་གཅིག་མཐུན་གྱིས་ཕྱེད་ཙམ་བསྐྲན་ཟིན་པའི་རླུང་ཤུགས་འཕྲུལ་འཁོར་
གྱི་ཁང་པ་གནས་ཡུལ་དེའུ་འབུར་དེར་བསྐྱོད་དེ་ཚང་ཁ་ཤིག་ཤིག་གི་སྒོ་ནས་ས་ལ་མར་ཉལ་
བ་རེད། འོན་ཀྱང་ཞི་བདེ་བག་ཕེབས་སུ་ཉལ་བའི་དུད་འགྲོ་དེ་དག་གི་ཁྲོད་ཞི་མི་
སླེབས་མེད། གང་ལགས་ཤེ་ན་ནེ་བྷོ་ལཱན་གྱིས་དུད་འགྲོ་རྣམས་འདུ་འཛོམས་བྱེད་
དགོས་པའི་བཙན་བཀའ་གཏོང་སྐབས་ཁོ་པ་ཚོགས་འདུར་མ་འཛོམས་པར་གར་སོང་ཆ་མེད་
དུ་གྱུར་ཡོད། དེའུ་འབུར་དེར་འདུས་པའི་དུད་འགྲོ་ཚོས་ཡུད་ཙམ་རིང་ཕན་ཚུན་སྐད་
ཆ་ཚིག་གཅིག་ཀྱང་མ་བཤད་པར་ཁུ་སིམ་མེར་ས་གཞིའི་སྟེང་ཉལ་ཏེ་བསྡད་པ་རེད། འོན་
ཀྱང་དེ་དག་གི་ཁྲོད་ནས་རྟ་རྒོད་བྷོག་སར་ཁོ་ན་དུད་འགྲོ་དེ་དག་གི་མཉམ་དུ་གཏི་མུག་
གི་དྲྭ་རྒྱར་མ་ཚུད་པར་མཇུག་མ་འཕྲེད་ལ་གཡུག་བཞིན་ཕར་ཚུར་བསྐྱོད་པ་དང་སྦྲགས་
སྐབས་རེ་ཧང་གསང་པའི་སྐད་ཆ་དབ་དིབ་སྨྲ་བཞིན་བསྡད། ཡུད་ཙམ་རྗེས་སུ་ཁོ་
པས་ཅི་ཞིག་དྲན་པའི་ཚུལ་གྱིས་བརྗོད་དོན་“ངས་ཡིད་སྐྱོ་བའི་དོན་རྐྱེན་འདིའི་འབྱུང་རྐྱེན་
ཅི་ཞིག་ཡིན་མིན་གསལ་པོར་རྟོགས་མ་སོང་ལ་གཞིས་ཀ་འདིར་གནས་ཚུལ་ཐབས་སྡུག་
པོ་འདི་འདྲ་ཡོང་རྒྱུ་བསམ་པའི་ཡུལ་ལ་དྲན་མ་མྱོང་། འོན་ཀྱང་གནད་དོན་དེའི་དོན་
རྐྱེན་གཙོ་བོ་ང་ཚོ་རང་ངོས་ཀྱི་ནོར་འཁྲུལ་ཡིན་པས་ནོར་འཁྲུལ་དེ་སེལ་བྱེད་ཀྱི་ཐབས་ལམ་
ཡག་ཤོས་ང་ཚོས་འབད་འབུངས་ཆེན་པོས་སྔར་བས་ངལ་རྩོལ་ལ་འབད་བརྩོན་བྱ་རྒྱུ་དེ་
ཆགས་ཡོད་པས་དུས་དེ་རིང་ནས་བཟུང་ངས་ཞོགས་པ་སྔ་པོར་ལངས་ཏེ་ལས་ལ་འབད་
བརྩོན་བྱ་རྒྱུ་ཡིན།”ཞེས་བཤད་མཚམས་ཁོས་རྡོ་ཕུང་ཞིག་གི་འཁྲིས་སུ་བསྐྱོད་དེ་ཡངས་
པའི་འཛིན་མ་མུན་པའི་གོས་ཀྱིས་མ་བཀླུབས་བར་རྡོ་ཕུང་རྣམས་རླུང་ཤུགས་འཕྲུལ་འཁོར་
གྱི་ཁང་པའི་འཁྲིས་སུ་དབོར་འདྲེན་བྱས། དུས་ཡུན་དེ་དག་གི་ནང་དུད་འགྲོ་བྱིངས་
རྣམས་ཕན་ཚུན་སྐད་ཆཚིག་གཅིག་ཀྱང་མ་བཤད་པར་རྒོད་མ་ཁཱོ་ལི་ཝཱར་གྱི་འཁྲིས་སུ་འཚང
ཁ་བརྒྱབ་སྟེ་བསྡད་པ་རེད། སེམས་ཁམས་མ་སྐྱིད་པའི་རླུང་འཚུབ་ཀྱིས་འཁེངས་
པའི་དུད་འགྲོ་དེ་དག་ཉལ་ཡུལ་དེའུ་འབུར་དེ་ནས་གཞུང་ལམ་ལྟེ་བར་སྣེ་འཕྲོད་པའི་རྩ་ཐང་
དང་རྩ་ཞིང༌། སྔོ་ལེམ་མེར་འཁྱིལ་བའི་འཐུང་ཆུའི་རྫིང་བུ། ལྗང་མདོག་ལྡན་པའི་
གྲོ་ཞིང་། དུ་ཁུང་ནས་དུ་བ་ལྷོག་ལྷོག་ཏུ་འཕྱུར་བཞིན་པའི་གཞིས་ཁང་གི་ཁང་པ་ལ་
སོགས་མཛེས་སྡུག་རྣམ་པར་བཀྲ་བའི་ཡུལ་ལྗོངས་རྣམས་མིག་གི་ལོངས་སུ་སྤྱོད
ཐུབ་ཀྱི་ཡོད། ཁཱོ་ལི་ཝཱར་གྱིས་རི་འདབས་ཀྱི་ཡུལ་ལྗོངས་ལ་ལྟ་སྐབས་ཁོ་མོའི་མིག་
ཟུང་ཡིད་སྐྱོ་བའི་མིག་ཆུའི་རྒྱུན་གྱིས་བརླན་པས་གལ་ཏེ་ཁོ་མོའི་ཡིད་ཀྱི་འཆར་སྒོ་རྣམས་
ཇི་བཞིན་སྨྲ་བརྗོད་ལམ་ནས་བརྗོད་ཐུབ་ཚེ་ད་ལྟའི་མཇུག་འབྲས་དེ་ཁོ་ཚོས་དུས་ཡུན་ལོ་
མང་རིང་མིའི་རིགས་རྣམས་གནས་དབྱུང་གཏོང་བར་འབད་ཐབས་བྱས་པའི་འདོད་འདུན་
དེ་མ་ཡིན་ཞེས་བརྗོད་ངེས་ཡིན་ལ་ད་ལྟ་བྱུང་ཟིན་པའི་གདུག་རྩུབ་ཅན་གྱི་སྡེབ་གསོད་དེ་
ནི་མཱ་ཇཱོར་རྒད་པོའི་སྣེ་ཁྲིད་འོག་ཁོ་ཚོས་གྱེན་ལོག་བྱས་པའི་མཚན་དེར་དམིགས་པའི་རེ་
དམིགས་དེ་མ་ཡིན། ཅི་སྟེ་ཁོ་མོར་མ་འོངས་སྔོན་མཐོང་ཐུབ་པའི་པར་རིས་ཤིག་ཡོད་
ཚེ་ཁོ་མོས་དུད་འགྲོའི་གཞིས་ཁང་གི་ཉམ་ཐག་དུད་འགྲོ་རྣམས་ཕན་ཚུན་འདྲ་མཉམ་ཐོག་
རང་ནུས་ལ་དཔགས་པའི་ལས་དོན་བསྒྲུབ་པ་དང་། ཉམ་ཆུང་རྣམས་ལྟོགས་ཤི་དང་
དོན་མེད་ཀྱི་གདུག་རྩུབ་ཆེ་བའི་ལྕག་མཚན་ལས་གཡོལ་ཐུབ་པ་མ་ཟད་དེ་སྔོན་མེ་ཇཱར་
གྱིས་གཏམ་བཤད་བྱེད་སྐབས་ཁོ་མོས་ཨ་མ་བརླགས་པའི་བྱ་ཕྲུག་འགར་བྱམས་བརྩེ་
ལྡན་པའི་སྒོ་ནས་ཁོ་ཚོར་བདེ་བ་ཡོང་ཆེད་རང་ཉིད་ཀྱིས་སུག་པས་རོགས་སྐྱོར་བྱས་པ་བཞིན་
སྟོབས་ཆེན་གྱིས་སྟོབས་ཆུང་དང་། ཆེ་བས་ཆུང་བར་རོགས་རམ་བྱེད་པའི་ཞི་བདེ་
བག་ཕེབས་ཅན་གྱི་གཞིས་ཁང་ཞིག་ཆགས་རྒྱུར་རེ་སྒུག་བྱེད་ངེས་པ་སྨྲོས་མེད་ཡིན། ཆེས་
བློ་ཕངས་པ་ཞིག་ལ་ཁོ་མོས་ཡིད་སྨོན་བྱེད་ངེས་པའི་ཁོར་ཡུག་གི་ཚབ་ཏུ་དུད་འགྲོའི་གཞིས་
ཀ་དེ་བཞིན་དུད་འགྲོ་རྣམས་ཀྱི་སྨྲ་བརྗོད་རང་དབང་བྲལ་བའི་གུ་དོག་ཅན་གྱི་སྤྱི་ཚོགས་ཤིག་
ཆགས་པ་མ་ཟད། ཐ་ན་ཉམ་ཆུང་དུད་འགྲོ་ཚོས་རང་སྐྱོན་ངོས་ལེན་བྱས་འབྲས་སུ་
ནེ་བྷོ་ལན་གྱིས་ཁྲིམས་ཐོག་ནས་རྐྱེན་ལམ་དུ་བཏང་པའི་ཡིད་སྐྱོའི་དོན་རྐྱེན་དེར་དུད་འགྲོ་
ཚོས་ལྟ་སྐབས་གཏུམ་དྲག་ཆེ་བའི་ཁོའི་ཁྱི་སྨོན་རྣམས་གང་སར་བསྐྱོད་དེ་ཉམ་ཆུང་དུད་
འགྲོ་ཚོར་མཆེ་གཙིགས་བགྲད་དེ་ཁོ་ཚོར་རྟག་ཏུ་སྡིག་ར་གཏོང་བའི་དུས་ངན་ཞིག་ལ་གྱུར་
ཡོད་པ་ཁཱོ་ལི་ཝར་གྱིས་རྟོགས། འོན་ཀྱང་འཇིགས་ཡེར་ཞིང་སྐྱི་གཡའ་བའི་ཁོར་ཡུག་
དང་གནས་སྟངས་དེ་རིགས་ལ་མ་ལྟོས་པར་ཁོ་མོའི་ཡ་ཆུང་སེམས་ཀྱི་ནང་ནེ་བྷོ་ལཱན་གྱི་
ཚུལ་མིན་བྱ་སྤྱོད་དེར་གྱེན་ལོག་བྱ་རྒྱུའི་འདུན་པ་བཅངས་ཀྱི་མེད། གང་ལགས་ཤེ་
ན། ད་ལྟའི་གནས་བབ་དེ་བཞིན་སྐུ་ཞབས་ཇཱོན་སི་སྐབས་ཀྱི་དུད་འགྲོའི་གནས་སྟངས་
ལས་ཅུང་ལེགས་པ་ཡོད་སྟབས་ཁོ་མོས་མིའི་རིགས་སླར་ཡང་ཁོ་ཚོའི་མགོ་ཐོག་ཏུ་ཡོང་
རྒྱུར་འགོག་སྲུང་བྱེད་རྒྱུ་དེ་གལ་ཆེན་ཞིག་ཡིན་པར་ངོས་འཛིན་བྱེད་ཀྱི་ཡོད། དེར་
བརྟེན་ད་བར་གཞིས་ཀ་དེར་ལེགས་ཉེས་ཅི་རིགས་བྱུང་མིན་ལ་མ་ལྟོས་པར་ཁོ་མོས་ལྷག་
བསམ་རྣམ་དག་གིས་དུད་འགྲོའི་འགོ་གཙོ་རྣམས་ཀྱི་བཀའ་བཀོད་དང་ལེན་དང་། ནེ་
བྷོ་ལཱན་གྱི་འགོ་ཁྲིད་གནས་བབ་ལ་ཁས་ལེན་གཙང་མ་བྱས་ཡོད། འོན་ཀྱང་དུད་
འགྲོ་ནང་ཁུལ་ཕན་ཚུན་གསོད་རྡུང་བྱེད་པའི་ད་རེས་ཀྱི་དོན་རྐྱེན་དེ་ནི་ཁོ་མོ་དང་འདྲ་བའི་
དུད་འགྲོ་ཚོས་ལྷག་བསམ་རྣམ་དཀར་གྱིས་ངལ་རྩོལ་ལ་འབད་པ་བྱས་པའི་དམིགས་ཡུལ་
དེ་མིན་ལ་ཁོ་ཚོས་དཀའ་སྤྱད་འབད་བརྩོན་གྱི་རླུང་ཤུགས་འཕྲུལ་འཁོར་གྱི་ཁང་པ་བརྩེགས་
པ་དང་རང་སྲོག་བློས་གཏོང་གིས་ཕྱུགས་བདག་ཇཱོན་སི་ཡི་མེ་མདའི་ཁ་འོག་ལ་གདོང་ལེན་
བྱས་ཏེ་གོང་གི་རྐྱེན་ངན་དེ་འདྲ་ཞིག་ཡོང་རྒྱུའི་རེ་བ་དེ་བས་ཀྱང་ག་ལ་བྱས་ཡོད། དེ་
རིགས་ནི་ཁོ་མོའི་ངག་ལམ་ནས་བརྗོད་མ་ཐུབ་ཀྱང་ཡིད་ཀྱི་མེ་ལོང་ནང་འཆར་བའི་ཀུན་
རྟོགས་ཀྱི་གཟུགས་རིས་རྣམས་ཡིན། མཐའ་མར་ཁོ་མོས་(དབྱིན་ཡུལ་གྱི་དུད་འགྲོ)ཞེས་
པའི་གཞས་དེ་གཏོང་འགོ་ཚུགས་པས་དེར་འདུས་དུད་འགྲོ་བྱིངས་རྣམས་ཀྱིས་ཀྱང་མགྲིན་
པ་བཏེགས་ཏེ་སྔོན་དང་མི་འདྲ་བར་ཡིད་གདུང་བའི་དབྱངས་སུ་གྱེར་དེ་གཞས་དེ་ཐེངས
གསུམ་བཏང་ཡོད་ལ་སྐྱོ་ངག་འདོན་པའི་གཞས་གདངས་དེ་རིགས་དེ་སྔོན་དུད་འགྲོ་ཚོས་
གཏོང་མྱོང་རྩ་བ་ནས་མེད། དུད་འགྲོ་ཚོས་གཞས་ཐེངས་གསུམ་པ་དེ་གཏོང་ཚར་
ལ་ཉེ་བའི་སྐབས་སཱི་ཁིའུ་ལཱར་ཁྱི་གཉིས་ཁྲིད་དེ་གནས་ཚུལ་གལ་ཆེན་ཞིག་བརྗོད་རྒྱུ་ཡོད་
པའི་ཟོལ་གྱིས་དུད་འགྲོ་དེ་དག་གི་འཁྲིས་སུ་ཡོང་སྟེ་ནེ་བྷོ་ལཱན་གྱིས་ཁོ་ཚོས་གཏོང་བཞིན་
པའི་(དབྱིན་ཡུལ་གྱི་དུད་འགྲོ)ཞེས་པའི་གཞས་དེ་མཚམས་འཇོག་བྱེད་དགོས་པའི་བཀའ་
བཀོད་བཏང་ལུགས་བརྗོད་དེ་དུས་དེ་རང་ནས་བཟུང་གཞས་གཏོང་མི་ཆོག་པའི་ཁྱབ་བསྒྲགས་
བྱས། དུད་འགྲོ་ཚོས་གནས་ཚུལ་དེ་ཐོས་ཕྲལ་ཧ་ལས་ཧོན་ཐོར་ཏུ་གྱུར་པ་དང་མཱུ་ལི་
ཡིས་དེའི་རྒྱུ་མཚན་ཅི་ཞིག་ཡིན་ལུགས་འདྲི་སྐབས་སཱི་ཁིའུ་ལཱར་གྱིས་(དབྱིན་ཡུལ་གྱི་དུད་
འགྲོ)ཞེས་པའི་གཞས་དེ་གཅིག་ནས་གྱེན་ལངས་བྱེད་དགོས་པའི་འབོད་སྒྲ་ཡིན་ཞིང་ད་
ལྟ་གྱེན་ལངས་ཀྱི་ལས་འགུལ་མཇུག་རྫོགས་པ་དང༌། གཉིས་ནས་གཞས་དེ་ཞི་བདེ་
བག་ཕེབས་ཀྱི་སྤྱི་ཚོགས་ཤིག་ཡོང་རྒྱུར་རེ་བའི་སྨོན་ཚིག་ཡིན། འོན་ཀྱང་ད་ལྟ་ཁོ་
ཚོས་རེ་འདོད་བྱེད་པའི་སྤྱི་ཚོགས་གསར་པ་དེ་བསྐྲུན་ཟིན་པས་གཞས་དེ་མུ་མཐུད་གཏོང་
བའི་དགོས་པ་མེད་ལུགས། གཞན་ཡང་རྒྱལ་ཚོང་བ་རྣམས་ལ་སྲོག་ཐོག་གི་ཉེས་
ཁྲིམས་གཅོད་པ་དེ་ཉིན་མཐའ་མཇུག་ཡིན་པ་དང་། ཕྱི་ནང་གཉིས་ཀའི་དགྲ་བོ་རྩ་
མེད་བཟོས་ཟིན་ལུགས་བརྗོད། དེར་འདུས་དུད་འགྲོ་རྣམས་ཀྱིས་རང་ཉིད་ཀྱི་ཚེ་སྲོག་
ལ་མ་འཛེམས་པར་ཁོ་པའི་བཙན་བཀའ་དེར་ངོ་རྒོལ་བྱེད་པར་བརྩམས་ལ་ཉེ་བའི་སྐབས་
གློ་བུར་དུ་ར་ལུག་ཚོས་རྣམ་ཀུན་འཆར་ཅན་ཏུ་སྒྲོག་པའི་“སུག་བཞི་ཅན་རྣམས་སྤྱོད་གཙང་
དང་སུག་གཉིས་ཅན་རྣམས་སྤྱོད་ངན་”ཞེས་པའི་འབོད་ཚིག་ཡུད་ཙམ་བསྒྲགས་རྗེས་དུད་
འགྲོ་རྣམས་དེ་མུར་བགྲོ་གླེང་གི་གནས་སུ་ཚུད། དེར་བརྟེན་དུས་དེ་ནས་བཟུང་སྙན་
འཇེབས་ཡིད་གར་འོང་པའི་(དབྱིན་ཡུལ་གྱི་དུད་འགྲོ)ཞེས་པའི་གཞས་དེ་ཁོ་ཚོའི་རྣ་ལམ་
ནས་ནམ་ཡང་གཏན་བྲལ་དུ་གྱུར་ཏེ་མཚན་སྙན་ལྡན་པའི་སྙན་ངག་པ་སྐུ་ཞབས་མཱི་ནི་མཱ་
སི་ལགས་ཀྱིས་བརྩམས་པའི་(དུད་འགྲོའི་གཞིས་ཀ དུད་འགྲོའི་གཞིས་ཀ ཁྱེད་
ལ་ནམ་ཡང་དོ་ཕོག་གཏོང་མི་སྲིད་)ཅེས་པའི་གཞས་ཤིག་གསར་རྩོམ་བྱས་ཡོད་པ་དེ་རེས་
གཟའ་ཉི་མའི་ཞོགས་པ་རྒྱལ་དར་བསྒྲེངས་ཚར་རྗེས་རྟག་པར་གཏོང་གི་ཡོད། འོན་
ཀྱང་གཞས་དེའི་ཚིག་གདངས་གཉིས་ཀས་དུད་འགྲོ་ཚོར་(དབྱིན་ཡུལ་གྱི་དུད་འགྲོ)་ཞེས་
པའི་གཞས་དང་སྙན་འཇེབས་གཅིག་མཚུངས་མིན་པའི་ཚོར་སྣང་སྤྲོད་ཀྱི་མེད།

ལེའུ་བརྒྱད་པ།

སྙིང་རྗེ་སྤུ་ཙམ་མེད་པའི་ཕག་རྒོད་ནེ་བྷོ་ལཱན་གྱིས་ཉམ་ཆུང་དུད་འགྲོ་གྲངས་ལས་འདས་
པ་ཞིག་རྐྱེན་ལམ་དུ་བཏང་པའི་འཇིགས་སྐྲག་རྣམས་གསོན་པོར་འཚོ་བཞིན་པའི་དུད་འགྲོ་
ཚོའི་སེམས་ཀྱི་མཁའ་དབྱིངས་ནས་ག་ལེར་ཆུ་འཛིན་བཞིན་ཡལ་བའི་ཉིན་འགའི་རྗེས་སུ་
དཔྱོད་ལྡན་དུད་འགྲོ་འགའ་ཤས་ཀྱི་སེམས་སུ་དུད་འགྲོ་སུ་ཞིག་གིས་ཀྱང་དུད་འགྲོ་གཞན་
གཅིག་ཀྱང་རྐྱེན་ལམ་དུ་གཏོང་མི་ཆོག་ཞེས་པའི་བཀའ་རྒྱ་དོན་ཚན་དྲུག་པ་ལྷང་ངེར་འཆར་
ཡོད། འོན་ཀྱང་དཔྱོད་ལྡན་དུད་འགྲོ་གཅིག་གིས་ཀྱང་དོན་གནད་དེའི་སྐོར་ཁྱི་དང་
ཕག་པ་ཚོས་དུད་འགྲོ་བྱིངས་རྣམས་བསྐོང་ཚོགས་བྱེད་སྐབས་གླེང་སློང་བྱས་མེད་པ་རེད།
གང་ལགས་ཤེ་ན། ཁོ་ཚོའི་སེམས་སུ་ཉེ་སྔོན་བྱུང་བའི་གདུག་རྩུབ་ཅན་གྱི་དམར་
གསོད་དེ་དང་རྩ་ཚིག་དོན་ཚན་དྲུག་པ་གཉིས་དབར་འབྲེལ་བ་མེད་པའི་ཚོར་སྣང་ཞིག་བྱུང་
ཡོད། རྒོད་མ་ཁོ་ལི་ཝཱར་བཀའ་རྒྱ་དོན་ཚན་དྲུག་པ་དེའི་འབྲུ་དོན་གསལ་རྟོགས་ཆེད་
ཁོ་མོས་བོང་རྒན་བྷན་ཇིན་མན་ལ་རྩ་ཚིག་དེ་ཁོ་མོར་ཀློག་འདོན་བྱ་རྒྱུའི་རེ་བ་བྱས་ཡོད།
འོན་ཀྱང་བྷན་ཇིན་མིན་གྱིས་རང་ཉིད་གནད་དོན་དེར་འབྲེལ་བ་མེད་ལུགས་བརྗོད་དེ་ཁོ་མོའི་
རེ་བ་བསྐངས་མེད་སྟབས་ཁོ་མོས་མཱུ་རིལ་ཆེད་འབོད་བྱས་ཏེ་རྩ་ཚིག་དེ་ཀློག་ཏུ་བཅུག་
པས་དེའི་འབྲུ་དོན་ནི་རྒྱུ་རྐྱེན་མེད་པར་དུད་འགྲོ་གཅིག་གིས་དུད་འགྲོ་གཞན་ཞིག་གསོད་
མི་ཆོག ཅེས་པ་གསལ་ཡོད་པའི་ཁྲོད་ནས་རྒྱུ་རྐྱེན་མེད་པ་ཞེས་པའི་ཡིག་འབྲུ་རྣམས་དེ་
སྔོན་རྩ་ཚིག་ནང་གསལ་ཡོད་པ་ཁོ་ཚོའི་ཡིད་ངོར་འཆར་གྱི་མེད། འོན་ཀྱང་རང་ཡུལ་
ལ་རྒྱབ་གཏོད་བྱེད་མཁན་དུད་འགྲོའི་གཞིས་ཀ་དེའི་དགྲ་བོའི་དྭངས་མ་སཱི་ནོ་བྷོ་ལ་མཐུན་
འགྲོགས་བྱེད་མཁན་གྱི་དུད་འགྲོ་མགོ་བདེ་གླགས་འཚོལ་བ་རྣམས་ལ་སྲོག་ཁྲིམས་
བཏང་པ་དེ་རྒྱུ་མཚན་ལྡན་པ་ཞིག་ཡིན་སྟབས་ཁོ་ཚོའི་སེམས་ནང་ནེ་བྷོ་ལཱན་གྱིས་བཀའ་
རྒྱ་དོན་ཚན་དྲུག་པ་དེ་རྡོག་རོལ་བཏང་མེད་པ་ངོས་འཛིན་བྱས་ཡོད། ལོ་དེའི་ནང་
དུད་འགྲོ་ཚོས་ཐལ་བའི་ཕུང་པོར་གྱུར་ཟིན་པའི་རླུང་ཤུགས་འཕྲུལ་འཁོར་གྱི་ཁང་པ་སླར་གསོ་
བྱེད་པར་དེའི་རྩིག་ཞེང་སྔར་བས་ལྡབ་འགྱུར་གྱི་ཆེ་བ་དགོས་པའི་ཁར་དུས་ཐོག་ཏུ་ལེགས་
གྲུབ་ཟིན་དགོས་པ་མ་ཟད། རྒྱུན་གཏན་གྱི་གཞིས་ཀའི་ལས་རིགས་གཞན་རྣམས་
ལ་འཐུས་ཤོར་མེད་པ་བྱེད་དགོས་པ་སོགས་ནི་ཤིན་ཏུ་དཀའ་བའི་ངལ་རྩོལ་ཞིག་ཡིན། འོན་
ཀྱང་དཔའ་ངར་ལས་ལ་བརྩོན་པའི་དུད་འགྲོ་ཚོས་དཔའ་མ་ཞུམ་པར་བློ་རྩ་བརྟན་པོས་ལོ་
དེར་སྔར་བས་ངལ་རྩོལ་ལ་འབད་བརྩོན་ཆེ་བ་བྱས་ཡོད། ཆེས་བློ་ཕངས་པ་ཞིག་ལ་
དུད་འགྲོ་ཚོས་ངལ་རྩོལ་ལ་འབད་བརྩོན་བླ་ལྷག་བྱས་མིན་པ་ལ་མ་ལྟོས་པར་ཁོ་ཚོའི་
བཟའ་བཅའ་སྐུ་ཞབས་ཇཱོན་སི་གཞིས་བདག་བྱེད་སྐབས་ཀྱི་བཟའ་བཅའ་ལས་ཉུང་པའམ་
ཞན་པའི་དུས་སྐབས་ཀྱང་བྱུང་ཡོད། རེས་གཟའ་ཉི་མའི་ཞོགས་པ་རྟག་པར་སཱི་ཁིའུ་
ལཱར་གྱིས་དུད་འགྲོ་རྣམས་ཀྱི་ཁྲོད་གཞིས་ཀའི་ཐོན་རྫས་འཕར་སྣོན་བྱུང་ལུགས་ཁོ་པའི་སུག་
པའི་བར་དུ་ཉར་པའི་ཤོག་སྟེང་ནས་གྱེར་འདོན་བྱེད་ཀྱི་ཡོད་པས་དུད་འགྲོ་ཚོའི་ཡིད་ཀྱི་མེ་
ལོང་ངོས་སུ་དུད་འགྲོའི་གྱེན་ལོག་མ་བྱས་གོང་གི་གཞིས་ཀ་དེའི་ཆ་རྐྱེན་ཅི་འདྲ་ཞིག་ཡིན་
མིན་གསལ་པོར་དྲན་གྱི་མེད་སྟབས་ཁོ་ཚོས་སཱི་ཁིའུ་ལཱར་གྱི་བཤད་པའི་སྐད་ཆར་ཡིད་ཆེས་
མི་བྱེད་པའི་རྒྱུ་མཚན་གང་ཡང་མ་མཐོང་པ་མ་ཟད། སྐབས་རེ་ཁོ་ཚོས་གཞིས་ཀ་
དེར་བཟའ་བཅའ་སྔར་བས་མང་བ་ལོངས་སུ་སྤྱོད་རྒྱུའི་རེ་བའང་བྱས་ཡོད། ནེ་བྷོ་ལཱན་
རང་ཉིད་བདུན་ཕྲག་གཉིས་རེའི་ནང་ཐེངས་རེ་ཙམ་ལས་དུད་འགྲོ་རྣམས་ལ་གཏམ་བཤད་
བྱེད་པར་ཡོང་གི་མེད་སྟབས་ཁོས་བཀའ་བཀོད་རྣམས་རང་ཉིད་ཀྱི་ཉེ་གྲོགས་ཕག་པ་དང་
སཱི་ཁིའུ་ལཱར་བརྒྱུད་དུད་འགྲོར་བརྒྱུད་བསྒྲགས་བྱེད་ཀྱི་ཡོད། ཁོ་པ་ཐེངས་རེ་ཙམ་
དུད་འགྲོའི་ཁྲོད་ཡོང་སྐབས་སུ་ཁོ་པའི་རྒྱུན་གཏན་གྱི་ལུས་སྲུང་བ་གཏུམ་དྲག་ཅན་གྱི་ཁྱི་
ཙམ་མ་ཟད་མགྲིན་དབྱངས་སྙན་པའི་དེ་པོ་རྣམས་ཀྱང་ཁོའི་མདུན་དུ་བསྐྱོད་དེ་ཁོས་གཏམ་
བཤད་མ་བྱས་གོང་ཁོ་ཚོས་རྒྱ་གླིང་གཏོང་མཁན་ཞིག་དང་འདྲ་བར་མགྲིན་གླུ་གཏོང་གི་ཡོད།
དེ་བས་ཀྱང་ཡ་མཚར་བ་ཞིག་ལ་ཁོས་གཞིས་ཀའི་ཁང་པའི་ནང་བསྡད་པ་མ་ཟད་རང་ཉིད་
ཁེར་རྐྱང་ཁང་པ་ཞིག་གི་ནང་བསྡད་དེ་མགྲོན་ཁང་གི་ཤེལ་གྱི་ཆ་སྒམ་ནང་བཞག་ཡོད་པའི་
ཁ་ལག་རྣམས་རང་ཉིད་ཁོ་ནས་ལོངས་སུ་སྤྱད་པ་དང༌། ཁྱི་གཉིས་ཁོའི་སྒོ་འགྲམ་དུ་
སྒུག་ཏུ་འཇུག་གི་ཡོད་པ་རེད། གཞན་ཡང་ཁོ་པའི་སྐྱེས་སྐར་དུས་ཆེན་དང་དེ་མིན་
དུས་སྟོན་གཞན་གྱི་སྐབས་ཁོ་པར་ཆེ་བསྟོད་མཚོན་ཆེད་ནམ་མཁར་མེ་མདའ་འཕེན་དགོས་
པའི་བཀའ་བཀོད་བཏང། ནེ་བྷོ་ལཱན་གྱི་སྟོབས་ཤུགས་སྔར་བས་ཇེ་ཆེར་གྱུར་བས་
ཕག་རྣམས་ཀྱི་ཁོའི་ཆེ་བསྟོད་མཚོན་བྱེད་དུ་ཁོའི་མིང་ལ་ནེ་བྷོ་ལཱན་ཙམ་མི་འབོད་པར་ང་
ཚོའི་དབུ་ཁྲིད་བློ་མཐུན་ནེ་བྷོ་ལཱན་ཞེས་དང༌། དུད་འགྲོ་རྣམས་ཀྱི་བརྩེ་བའི་ཕ་དང་
མིའི་རིགས་ཀྱི་དགྲ་ཟླ། ཤཱིབ་ཧྥིལ་གྲེ་དང་འགྲུག་གི་གྲོགས་པོ་སོགས་སྔོན་མེད་
མིང་གི་ཅོད་པན་སྣ་ཚོགས་བཏགས་ཡོད། སཱི་ཁིའུ་ལཱར་གྱིས་དུད་འགྲོ་ཚོར་གཏམ་
བཤད་བྱེད་སྐབས་ཁོས་ནེ་བྷོ་ལཱན་གྱི་རྣམ་དཔྱོད་དང་། སེམས་རྒྱུད་བཟང་བ། ཁོ་
པས་དུད་འགྲོ་སྤྱི་དང་ཡང་སྒོས་གཞིས་ཀ་གཞན་ཁག་ནང་མིའི་བཙན་འོག་ཏུ་སྡུག་སྦྱོང་
མྱོང་བཞིན་པའི་བསོད་དམན་དུད་འགྲོ་ཚོར་བཅངས་པའི་གདུང་སེམས་སོགས་ལ་ཡིད་
འགུལ་ཚད་མེད་ཐེབས་པའི་ཟོལ་གྱིས་མིག་ཆུ་གཏོང་བཞིན་དུད་འགྲོ་ཚོར་གཏམ་བཤད་
བྱེད་ཀྱི་ཡོད། དུས་དེ་ནས་བཟུང་དུད་འགྲོའི་གཞིས་ཀ་དེར་བཟང་ཕྱོགས་ཀྱི་འབྲས་
བུ་ཅི་རིགས་བྱུང་ཡང་ཡོད་ཚད་ནེ་བྷོ་ལཱན་གྱི་བཀའ་དྲིན་ཁོ་ན་ཡིན་པར་ངོས་འཛིན་བྱ་རྒྱུ་དེ་
རྒྱུན་གཏན་ལྟ་བུ་ཆགས་ཡོད། དེ་ཡང་བྱ་མོ་གཉིས་ཀྱི་གླེང་མོལ་ཁྲོད་ནས་ཁྱེད་རྣམས་
ཀྱི་སྙན་ལམ་དུ་ཐོས་པ་ནི་“ང་ཚོའི་དབུ་ཁྲིད་བློ་མཐུན་ནེ་བྷོ་ལཱན་གྱིས་ལམ་སྟོན་འོག་ངས་ཉིན་
དྲུག་གི་ནང་སྒོ་ང་ལྔ་གཏོང་ཐུབ་ཀྱི་འདུག་”ཅེས་དང་བ་ཕྱུགས་གཉིས་ཀྱི་གླེང་མོལ་ནང་“ང་
ཚོར་དྭངས་གཙང་འཁྱིལ་ཆུའི་ནང་ནས་འཐུང་ཆུ་ལོངས་སུ་སྤྱོད་རྒྱུ་བྱུང་། ང་ཚོའི་བློ་
མཐུན་ནེ་བྷོ་ལཱན་གྱི་ཡང་དག་པའི་དབུ་ཁྲིད་ཁོ་ནའི་བཀའ་དྲིན་ལ་བརྟེན་ནས་དྭངས་གཙང་
འཁྱིལ་ཆུ་དེ་དེ་འདྲའི་རོ་བཅུད་ལྡན་པ་ཞིག་རེད་ཨང་”ལ་སོགས་པའི་འུད་སྒྲོག་སྣ་ཚོགས་
བྱེད་ཀྱི་ཡོད། གཞན་ཡང་གཞིས་ཀ་དེའི་དུད་འགྲོ་རྣམས་ཀྱིས་ནེ་བྷོ་ལཱན་ལ་འཛིན་
པའི་ལྟ་ཚུལ་སྙན་ངག་མཁན་མཱི་ནུ་མཱི་ཡིས་བརྩམས་པའི་(བློ་མཐུན་ནེ་བྷོ་ལཱན་)ཞེས་པའི་
སྙན་རྩོམ་ནང་འཁོད་ཡོད་པ་སྟེ་“ཕ་མེད་ཚོའི་མཛའ་བཤེས། བདེ་སྐྱིད་ཀྱི་བྱེད་པོ།
འདོད་རྒུ་འཇོ་བའི་མངའ་བདག ཨོ། བདག་གིས་ཁྱེད་ཀྱི་རྟ་བདུན་བདག་པོ་དང་
གཉིས་སུ་མེད་པའི་སྤྱན་ཟུང་ལ་ལྟ་ཐེངས་རེར་ཁོ་བོའི་དམར་ཆུང་སྙིང་ཁ་མེ་ལྕེའི་སྟེང་
བཞག་པ་ལྟར་དགའ་བདེའི་འཕར་མཆོང་བྱེད་བཞིན་མཆིས། བློ་མཐུན་ནེ་བྷོ་ལཱན་ལགས།
ཁྱེད་ཉིད་བརྩེ་ལྡན་གྱི་དུད་འགྲོ་རྣམས་ལ་འདོད་རྒུ་བསྐྲུན་པའི་བྱེད་པོར་གྱུར་ཏེ་ཉམ་ཆུང་
དུད་འགྲོ་རྣམས་ཀྱི་ལྟོ་བ་སྔར་བས་ལྡབ་འགྱུར་གྱི་རྒྱག་པ་མ་ཟད་འབོལ་ཞིང་གཙང་པའི་སོག་
གདན་སྟེང་བདེ་བར་ཉལ་རྒྱུའི་དབུགས་དབྱུང་མཛད། ཁྱེད་ཀྱི་མཛད་མཐའ་མེད
པའི་གཟིགས་སྐྱོང་འོག་དུད་འགྲོ་ཆེ་ཆུང་ཚང་མར་རང་གནས་སུ་ཞི་བདེ་བག་ཕེབས་ལ་ལོངས་
སུ་སྤྱོད་པའི་སྐལ་བཟང་སྦྱིན། བློ་མཐུན་ནེ་བྷོ་ལཱན་ལགས། གལ་ཏེ་ཁྱེད་ཆེན་པོ་
མ་ཆགས་གོང་ནས་ཁོ་བོ་ཕག་ཕྲུག་ཙམ་མ་ཟད་ཐ་ན་ཤེལ་དམ་མམ་སྒྲིལ་ཤིང་ཡིན་ཡང་
ཁྱེད་ལ་ལྷད་མེད་པའི་དད་བདུན་བསྐྱེད་སྲིད། རེད་ཡ། ཁོ་བའི་ཆེས་ཐོག་མའི་
འབོད་སྒྲ་ནི་བློ་མཐུན་ནེ་བྷོ་ལཱན་ཞེས་པ་དེ་ཡིན། ཞེས་ནེ་བྷོ་ལཱན་གྱིས་རང་ཉིད་ལ་ཆེ་བསྟོད་
བྱས་པའི་སྙན་རྩོམ་དེ་བཞིན་བཀའ་རྒྱ་དོན་ཚན་བདུན་གྱི་ཁ་སྤྲོད་དུ་འགྱིང་ངེར་གནས་པའི་
ལྷས་ར་ཆེན་པོ་དེའི་གྱང་སྟེང་དུ་འབྲི་དགོས་ལུགས་བཀའ་བཀོད་བཏང་པ་བཞིན་སཱི་ཁིའུ་
ལཱར་གྱི་སྣེ་ཁྲིད་འོག་སྙན་རྩོམ་དེ་བཞིན་ནེ་བྷོ་ལཱན་གྱི་འདྲ་གཟུགས་སྟེང་ཚོན་རྩི་དཀར་པོས་
བྲིས་ཡོད། སྐབས་དེ་དུས་སྐུ་ཞབས་ཝཱི་ནི་ཧྥར་གྱིས་བར་རྒྱུགས་བྱས་པ་བརྒྱུད་ནེ་བྷོ་
ལཱན་གྱིས་སྐུ་ཞབས་ཧྥེ་གྲི་རིག་དང་ཧྥི་ཁིང་ཁྲོན་གཉིས་ལ་སྣེ་མང་རྙོག་འཛིང་ཆེ་བའི་ཚོང་
ལས་གྲོས་ཆོད་བཞག་ཡོད། རི་བོའི་གཏོས་དང་གཉིས་སུ་མེད་པའི་གཞིས་ཀ་དེའི་
ཤིང་ལྡུམ་ཕུང་པོ་དེ་ད་དུང་ཡང་ཚོང་བསྒྱུར་མ་བྱས་པར་རང་སོར་བཞག་ཡོད་སྟབས་སྐུ་
ཞབས་ཧྥེ་གྲི་རིག་ལགས་ཤིང་ལྡུམ་དེ་རིགས་ཉོ་འདུན་སྐོམ་པ་ཆུ་འདོད་བཞིན་ཆེ་མོད་
ཀྱང་། ཁོང་ལ་ནེ་བྷོ་ལཱན་གྱི་འདོད་པ་ལྟར་སྤྲོད་ཐུབ་པའི་ཤིང་རིན་འདང་ངེས་མེད་པར་ལུས་
ཡོད། ཆེས་ཡ་མཚར་བ་ཞིག་ལ་སྐབས་དེར་སྐུ་ཞབས་ཧྥེ་གྲི་རིག་དུད་འགྲོའི་གཞིས་
ཀ་དེའི་བརྗིད་ལྡན་རླུང་ཤུགས་འཕྲུལ་འཁོར་གྱི་ཁང་པ་ལ་མི་འདོད་པའི་ཕྲག་དོག་ཆེན་པོ་
ལངས་ཏེ་ཁོང་གིས་དུད་འགྲོའི་གཞིས་ཀ་ལ་བཙན་འཛུལ་གྱིས་གཞིས་ཀ་དེའི་རླུང་ཤུགས་
འཕྲུལ་འཁོར་འཇོག་ཡུལ་གྱི་ཁང་པ་རྩ་མེད་བཟོ་རྒྱུའི་ངན་གཡོ་བཤམས་ལུགས་ཀྱི་དཀྲོག་
གཏམ་ཞིག་དུད་འགྲོའི་གཞིས་ཀའི་ནང་ཁྱབ་ཡོད་པ་མ་ཟད་ཁོ་ཚོའི་དགྲ་བོའི་དྭངས་མ་
སཱི་ནོ་བྷོ་ད་དུང་ཡང་སྤྱིན་ཇི་ཕཱིལ་གྲེ་ནང་གབ་ཡོད་ལུགས་ཀྱི་བཤད་ཡམས་ཤིག་ཀྱང་
ཁྱབ་ཡོད། ཚ་ཟེར་ཆེ་བའི་དབྱར་ཁའི་ཉིན་ཞིག་བྱ་མོ་གསུམ་གྱིས་སཱི་ནོ་བྷོ་ཡི་བརྒྱུད་
སྐུལ་འོག་ནེ་བྷོ་ལཱན་རྐྱེན་ལམ་དུ་གཏོང་རྒྱུའི་སྦྱོར་ངན་བཤམས་ལུགས་ཀྱི་གནས་ཚུལ་
རྣམས་ངོས་ལེན་བྱས་པ་དུད་འགྲོ་བྱིངས་ཀྱིས་རྣ་བར་ཐོས་སྐབས་ཁོ་ཚོའི་ཡིད་ཀྱི་རྒྱ་མཚོར་
འཇིགས་སྐྲག་གི་རྦ་རླབས་ལང་ལོང་གཡོས། ཉམ་ཆུང་བྱ་མོ་གསུམ་གྱི་རང་སྐྱོན་
ངོས་ལེན་བྱས་མཚམས་དེ་མུར་ཁོ་ཚོ་གསུམ་རྐྱེན་ལམ་དུ་བཏང་པ་དང་། དུས་དེ་
ནས་བཟུང་ནེ་བྷོ་ལཱན་གྱིས་རང་གི་ཉལ་ཁྲིའི་སྣེ་ཟུར་རེར་ལུས་སྲུང་ཁྱི་རེ་ཉར་བ་མ་ཟད་ཧྥེན་
ཁི་ཡཱི་ཞེས་པའི་ཕག་ཕྲུག་ཆུང་ཆུང་ཞིག་ཁོ་པའི་ཁ་ལག་ལ་དུག་བླུག་ཡོད་མིན་བརྟག་དཔྱད་
བྱེད་མཁན་དུ་བཞག་པ་སོགས་རང་ཉིད་ཀྱི་བདེ་འཇགས་ལ་སྔར་བས་དོ་འཁུར་ཆེ་བ་བྱས་
ཡོད། སྐུ་ཞབས་ཧྥེ་གྲི་རེག་གཞིས་ཀ་དེའི་ཤིང་ལྡུམ་རྣམས་ཉོ་འདུན་ཤིན་ཏུ་ཆེན་པོ་
ཡོད་མིན་ལ་མ་ལྟོས་པར་ནེ་བྷོ་ལཱན་གྱིས་ཤིང་ལྡུམ་དེ་བཞིན་སྐུ་ཞབས་ཧྥིན་ཁིང་ཁྲོན་ལ་འཚོང་
རྒྱུར་ཐག་བཅད་ལུགས་ཁྱབ་བསྒྲགས་བྱས་ཡོད་པ་མ་ཟད་ཧྥོག་སི་འུ་གྲེ་དང་དུད་འགྲོའི་
གཞིས་ཀ་གཉིས་དབར་གྱི་ཕན་ཚུན་གྱི་ཐུན་མོང་མ་ཡིན་པའི་ཐོན་རྫས་རྣམས་བརྗེ་ཚོང་བྱ་
རྒྱུའི་གྲོས་ཆོད་བཞག་ཡོད། སྤྱིར་ཧྥི་ཁིང་ཀྲོན་དང་ནེ་བྷོ་ལཱན་གཉིས་ཀྱི་འབྲེལ་ལམ་
གྱི་ཟམ་པ་དེ་བཞིན་སྐུ་ཞབས་ཝཱི་ནི་ཧྥར་གྱི་བར་རྒྱུགས་ཁོ་ནར་བརྟེན་ནས་བཙུགས་པ་ཞིག་
ཡིན་པ་ལས་དོ་བདག་གཉིས་ཕན་ཚུན་ཐུག་འཕྲད་བྱེད་མྱོང་མེད་ཀྱང་ཁོ་ཚོའི་འབྲེལ་ལམ་
ཕྱོགས་ཀྱི་ལམ་བུར་སྐྱོད་བཞིན་ཡོད་པ་རེད། དུད་འགྲོ་ཚོས་གོང་གི་གནས་
ཚུལ་རྣམས་ཐོས་སྐབས་ཁོང་རྣམས་སོམ་ཉིའི་དྲ་བར་ཚུད་ཡོད། སྐུ་ཞབས་ཧྥི་ཁིང་
ཁྲོན་ལགས་དུད་འགྲོའི་དགྲ་བོར་གྱུར་པའི་མིའི་རིགས་ཤིག་ཡིན་སྟབས་ཁོ་ཚོས་ཁོང་ལ་
ཡིད་ཆེས་བློས་འགེལ་བྱས་མེད་ཀྱང་ཁོ་ཚོས་འཇིགས་སྣང་དང་སྡང་ཟུག་བྱ་ཡུལ་ཧྥེ་གྲི་
རེག་ལས་ཁོང་ལ་དགའ་ཞེན་ཆེ་བ་བྱས་ཡོད། ཚ་ཟེར་ཆེ་བའི་དབྱར་མཇུག་རྫོགས་ཏེ་
རླུང་ཤུགས་འཕྲུལ་འཁོར་འཇོག་ཡུལ་གྱི་ཁང་པ་ལེགས་གྲུབ་ཟིན་ལ་ཉེ་བའི་སྐབས་སུ་གཞིས་
ཀ་དེར་ཕ་རོལ་དགྲ་བོས་རྒོལ་རྡུང་སྤྲོད་རྒྱུ་སྔར་བས་ཉེན་ཚབས་ཆེ་བའི་བཤད་ཡམས་ཤིག་
མེ་སྟག་མཆེད་པ་བཞིན་དུད་འགྲོའི་གཞིས་ཀ་དེར་ཁྱབ་ཡོད། དེ་ཡང་སྐུ་ཞབས་ཧྥེ་
གྲེ་རིག་གིས་དུད་འགྲོའི་གཞིས་ཀ་དེར་དྲག་པོའི་བཙན་འཛུལ་བྱ་ཆེད་སྟོབས་ཤུགས་གཉིས་
ལྡན་གྱི་སྐེས་པ་དར་མ་ཉི་ཤུ་ཙམ་ལ་གོ་མཚོན་སྤྱད་པ་མ་ཟད། ཁུལ་དེའི་ཁྲིམས་དཔོན་
དང་བདེ་འཇགས་ཉེན་རྟོགས་པར་ལྐོག་རྔན་སྤྲད་པས་གལ་ཏེ་ཁོ་པར་དུད་འགྲོའི་གཞིས་
ཀ་དེ་བཞིན་བདག་བཟུང་བྱེད་ཆོག་པའི་དཔང་ཡིག་ཐོབ་ཚེ་ཁྲིམས་དཔོན་དང་ཉེན་རྟོགས་
པ་དེ་དག་གིས་ཁོ་པའི་སྦྱོར་ངན་རྟོག་ཞིབ་བྱ་རྒྱུ་མིན་ལུགས་དང་། དེ་བས་ཀྱང་འཇིགས་
ཡེར་བ་ཞིག་ལ་སྐུ་ཞབས་སྤྲེ་གྲི་རིག་གིས་རང་ཉིད་ཀྱི་གཞིས་ཀའི་རྟ་མང་པོ་ཞིག་ལྕག་གིས་
བྲབས་ཏེ་རྐྱེན་ལམ་བཏང་ལུགས་དང་། བ་མོ་རྣམས་ལྟོགས་གྲིར་བསད་པ། ཁྱི་
ཞིག་མེ་ལྕེའི་ནང་བསྐྱུར་ཏེ་ལྔ་ལམ་དུ་བརྫངས་ལུགས། རང་ཉིད་ཀྱི་སྤྲོ་སྣང་ཆེད་བྱ་
དེ་ཚོའི་སྡེར་མོར་སྤུ་གྲི་བཏགས་ཏེ་ཕན་ཚུན་འཐབ་མོ་བྱེད་དུ་འཇུག་པ་སོགས་ཁོས་རང་
ཉིད་ཀྱི་དུད་འགྲོ་ཚོར་མི་སྤྱོད་ལས་འདས་པའི་གདུག་རྩུབ་སྣ་ཚོགས་བྱས་ལུགས་ཀྱི་དཀྲོག་
གཏམ་རྣམས་གཞིས་ཀའི་དུད་འགྲོ་ཚོའི་རྣ་བར་ཐོས་སྐབས་ཁོང་ཁྲོའི་མེ་ལྕེ་འབར་ཏེ་ཁོ་
ཚོས་ཧྥིན་ཇི་ཧྥིལ་གྲི་ཡི་གདུག་རྩུབ་ཆེ་བའི་མི་རྣམས་མཐར་སྐྲོད་ཀྱིས་རང་མཉམ་བློ་མཐུན་
དུད་འགྲོ་རྣམས་རང་དབང་བདེ་སྐྱིད་ཀྱི་ལམ་དུ་འགོད་རྒྱུར་རེ་བ་བྱས་ཀྱང་སཱི་ཁིའུ་ལཱར་གྱིས་
དུད་འགྲོ་ཚོར་གཡམ་རྒྱུགས་མ་བྱས་པར་བློ་མཐུན་ནེ་བྷོ་ལཱན་གྱི་འཆུག་པ་མེད་པའི་
མཛུབ་ཁྲིད་འོག་ཤར་སྐྱོད་བྱེད་དགོས་པའི་སློབ་སྟོན་བྱས་པ་རེད། གང་ལྟར་དུད་
འགྲོའི་གཞིས་ཀའི་དུད་འགྲོ་ཚོས་སྐུ་ཞབས་ཧྥེ་གྲི་རིག་ལ་འཛིན་པའི་སྡང་ཟུག་རྒྱ་མཚོའི་
རླབས་བཞིན་ཇེ་ཆེར་གྱུར་ཡོད། གཟུགས་མེད་ཀྱི་མཁའ་རླུང་བསིལ་ཞིང་ཁ་ཁུ་སིམ་
པའི་རེས་གཟའ་ཉི་མའི་ཞོགས་པ་ཞིག་ལ་ནེ་བྷོ་ལཱན་དུད་འགྲོའི་ལྷས་རར་འགྱིང་ཉམས་དང་
བཅས་ཡོང་སྟེ་དེར་འདུས་དུད་འགྲོ་ཚོར་ཁོ་པས་སྐུ་ཞབས་སྦྱེ་གྲེ་རིག་ལ་དུད་འགྲོའི་གཞིས་
ཀའི་ཤིང་རྡུམ་རྣམས་ཚོང་རྒྱུའི་བསམ་འདུན་ཡེ་ནས་མེད་ལུགས་དང་། མི་ངན་འཁྲེལ་
མེད་ཁོ་ལྟ་བུར་ཚོང་དོན་གྱི་འབྲེལ་ལམ་འཛུགས་པ་ནི་རང་ཉིད་ཀྱི་ཆེ་མཐོང་ལ་གནོད་པའི་
དོན་རྐྱེན་ཞིག་ཡིན་ལུགས་འགྲེལ་བརྗོད་བྱས་ཡོད། གཞིས་ཀ་གཞན་ཁག་དུ་ཡོད་
པའི་དུད་འགྲོའི་ཁྲོད་གྱེན་ལོག་བྱ་རྒྱུར་ངན་སྐུལ་བྱེད་པར་མངགས་པའི་ཕུག་རོན་དཀར་
པོ་རྣམས་ལ་དུས་དེ་ནས་བཟུང་ཧྥོག་སི་འུ་གྲེ་ཞེས་པའི་གཞིས་ཀ་དེར་བབ་མི་ཆོག་པའི་
བཀག་རྒྱ་བཟོས་པ་མ་ཟད་རྣམ་ཀུན་ཁོ་ཚོས་བསྒྲགས་པའི་“མིའི་རིགས་རྣམས་འཆི་གྱུར་
ཅིག”ཅེས་སྨོད་བོར་བའི་ཚིག་དེ་བཞིན་“ཧྥེ་གྲེ་རིག་འཆི་གྱུར་ཅིག”ཅེས་པའི་སྨོད་ཚིག་ཏུ་
བསྒྱུར་བ་རེད། ཚ་ངར་ཆེ་བའི་དབྱར་དུས་ཀྱི་ཉིན་ཞིག་གཞིས་ཀ་དེའི་འབྲས་ལྡན་གྲོའི་
ལོ་ཏོག་རྣམས་ཅི་ཞིག་གིས་རྐྱེན་པས་རྩ་ངན་གྱི་བྱུར་བུར་གཏམས་ཡོད་པ་རེད། དུད་
འགྲོ་ཚོས་མགྲིན་ལམ་གཅིག་གིས་ཐོག་ནས་ཐེངས་དེའི་སྦྱོར་ངན་བཤམས་མཁན་གཙོ་
བོ་སཱི་ནོ་བྷོ་ཡིན་པར་ངོས་འཛིན་བྱས་ཡོད། དེ་ཡང་ཁུ་སིམ་པའི་མཚན་མོའི་དུས་
སྐབས་དང་བསྟུན་སཱི་ནོ་བྷོ་འཇབ་སྟབས་ཀྱིས་དུད་འགྲོའི་གཞིས་ཀ་དེར་ཡོང་སྟེ་མ་རྨོས་
ལོ་ཏོག་གི་ཟེའུ་འབྲུའམ་མྱུ་གུ་རྣམས་རྩ་ངན་དང་མཉམ་བསྲེས་བྱས་ལུགས་གཞིས་ཀ་
དེའི་ནང་ཁྱབ་ཡོད་པ་རེད། སཱི་ནོ་བྷོ་ཡིས་ངན་པ་ཁོག་བཅངས་ཀྱིས་ཚུལ་མིན་བྱ་སྤྱོད་
སྤེལ་བའི་གནད་དོན་ཤེས་རྟོགས་ཡོད་པའི་ངང་པ་ཕོ་གཉིས་ཀྱིས་མ་སྐུལ་དང་བླངས་ཀྱིས་
རང་གནོང་རྣམས་སཱི་ཁིའུ་ལཱར་གྱི་མདུན་དུ་ངོས་ལེན་བྱས་པ་མ་ཟད་དེ་མུར་ལུམ་འབྲས་
འགའ་གྱུར་མིད་བཏང་སྟེ་རང་སྲོག་རང་གིས་བཅད་པ་རེད། དུས་དེ་ནས་བཟུང་དུད་
འགྲོ་ཚེས་དེ་སྔོན་སཱི་ནོ་བྷོ་ལ་ཐོབ་པའི་རིམ་པ་དང་པོའི་དུད་འགྲོའི་དཔའ་བོའི་མིང་གི་ཅོད་
པན་དེ་དངོས་མ་ཡིན་པར་དེ་ནི་ཕྱུགས་རའི་གཡུལ་འགྱེད་སྐབས་རང་མཐོང་ཁོ་ནའི་ཆེད་
རང་གིས་རང་ལ་ཆེ་བསྟོད་ཀྱི་ཚུལ་དུ་བཏགས་ཏེ་ད་བར་རྒྱུན་འཇགས་སུ་གྱུར་བ་ཞིག་ཡིན་
ལུགས་ངོས་འཛིན་བྱས་ཡོད། སཱི་ནོ་བྷོ་དུད་འགྲོའི་གཞིས་ཀ་ནས་གནས་དབྱུང་
བཏང་པ་ནས་བཟུང་ཁོ་པའི་བྱས་རྗེས་ལ་བསྟོད་བསྔགས་བྱེད་པའི་ཚབ་ཏུ་ཁོ་པ་དཔའ་ཞུམ་
དང་འདར་མ་ཡིན་ཚུལ་བསྙད་དེ་ད་བར་སྐྱོན་བརྗོད་སྣ་ཚོགས་བྱས་ཡོད། ད་ལམ་
ཡང་དུད་འགྲོའི་གཞིས་ཀ་དེའི་གོད་ཆགས་ཀྱི་ནག་ཉེས་ཁོ་ལ་གཡོགས་པ་དུད་འགྲོའི་རྣ་
་དུ་གྱུར་སྐབས་ཁོ་ཚོའི་ཡ་ཆུང་སེམས་ཀྱི་མེ་ལོང་ནང་དོགས་འཆརགྱི་གཟུགས་བརྙན་
སྣ་ཚོགས་འཆར། འོན་ཀྱང་སཱི་ཁིའུ་ལཱར་གྱིས་གཡོ་སྒྱུའི་གར་སྟབས་ལ་བརྟེན་ཁོ་
ཚེའི་ཡིད་ཀྱི་དོགས་འཆར་རྣམས་སྤྲིན་ཕུང་རླུང་གིས་འདེད་པ་བཞིན་རང་ཡལ་དུ་བཏང་ཡོད།
འབྲས་ལྡན་ལོ་ཏོག་བསྡུ་ལ་ཉེ་བའི་སྟོན་མཇུག་ཏུ་དུད་འགྲོ་རྣམས་ཀྱིས་དཀའ་སྡུག་
བརྒྱབ་བསྐྱར་གྱིས་འབད་པ་བརྒྱ་ཕྲག་ལ་བརྟེན་ནས་རླུང་ཤུགས་འཕྲུལ་འཁོར་འཇོག་ཡུལ་
གྱི་ཁང་པ་དེ་བཞིན་དུས་ཐོག་ཏུ་ལེགས་གྲུབ་ཟིན་པས་སྐུ་ཝཱི་ནི་སྤྱར་གྱིས་དེའི་ནང་འཇོག་
བྱེད་ཀྱི་འཕྲུལ་ཆས་ཉོ་རྒྱུའི་འབད་ཐབས་བྱེད་བཞིན་ཡོད་པ་རེད། མདོར་ན་དུད་འགྲོ་
ཚོས་རང་ཉིད་ལ་ཉམས་མྱོང་མེད་པ་དང་ཆ་རྐྱེན་ཞན་པ་དེ་དག་གི་སྟེང་སཱི་ནོ་བྷོ་ཡི་གནོད་
སྐྱོན་སོགས་དཀའ་སྡུག་གི་འགོག་རྐྱེན་སྣ་ཚོགས་ལ་གདོང་ལེན་བྱས་དེ་ཁོ་ཚོས་རླུང་ཤུགས་
འཕྲུལ་འཁོར་འཇོག་ཡུལ་གྱི་ཁང་པ་དུས་ཐོག་ཏུ་བསྐྲུན་ཟིན་པས་ཁོ་ཚོས་སྤོབས་པ་དང་
དགའ་སྤྲོའི་ངང་ཁང་པ་དེར་ལྟ་བཞིན་སྐོར་སྐྱོད་བྱེད་པ་དང་དུས་མཚུངས་སུ་ཁོ་ཚོས་ར
ཉིད་ཀྱི་འགྱིད་ལུག་པའི་གོམས་གཤིས་རྒྱབ་བསྐྱར་གྱིས་རྔུལ་ཆུའི་ཐིགས་ཕྲེང་ལས་བསྐྲུན་
པའི་གྲུབ་འབྲས་དེར་བསམ་གཞིགས་བྱེད་སྐབས་ཁོ་ཚོའི་ཡིད་ཀྱི་མཚོ་མོར་སྔོན་མེད་ཀྱི་
དགའ་སྤྲོའི་རླབས་གཟེགས་མཁའ་ལ་འཕྱོ་སྟེ་རྒྱལ་ཁའི་འབོད་སྒྲ་བསྒྲགས། ནེ་བྷོ་
ལཱན་གྱིས་རང་གི་ལུས་སྲུང་ཁྱི་རྣམས་འཁྲིད་དེ་གསར་སྐྲན་ཟིན་པའི་ཁང་བཟང་དེར་ལྟ་སྐོར་
དུ་བསྐྱོད་དེ་དུད་འགྲོ་རྣམས་ཀྱི་བླ་མེད་ཀྱི་གྲུབ་འབྲས་ལ་བསྔགས་བརྗོད་བྱས་མ་ཟད་ཁང་
བཟང་དེའི་མིང་ལ་“ནི་བྷོ་ལཱན་གྱི་གཞུང་ལས་ཁང་”ཞེས་འདོགས་རྒྱུའི་ཁྱབ་བསྒྲགས་བྱས་
ཡོད། བསམ་ཡུལ་ལས་འདས་པ་ཞིག་ལ་ཉིན་གཉིས་ཙམ་རྗེས་སུ་ནེ་བྷོ་ལཱན་གྱིས་
དུད་འགྲོ་རྣམས་ལྷས་རར་བསྐོང་ཚོགས་ཀྱིས་གཞིས་ཀ་དེའི་ཤིང་རྡུམ་རྣམས་སྐུ་ཞབས་
ཧྥེ་གྲི་རིག་ལ་བཙོང་ཟིན་ལུགས་དང༌། ཤིང་ལྡུམ་དེ་རིགས་སང་ཉིན་དེར་ལེན་པར་
ཡོང་རྒྱུ་ཡིན་ལུགས་བརྗོད་པས་དེར་འདུས་དུད་འགྲོ་རྣམས་ཧ་ལས་ཧོན་ཐོར་ཏུ་གྱུར་ཡོད།
ནེ་བྷོ་ལཱན་གྱི་སྐུ་ཞབས་ཧྥེ་ཁིན་གྲོན་ལ་བཅོས་མའི་མཛའ་འབྲེལ་བཙུགས་པའི་དུས་ཡུན་
དེ་དག་གི་ནང་ཁོ་པས་ཧྥེ་གྲི་རིག་ལ་གསང་བའི་འབྲེལ་ལམ་བཙུགས་པ་སྨོས་མེད་ཡིན།
དུས་དེ་ནས་བཟུང་ཁོ་པས་དེ་སྔོན་ཧྥོག་སི་འུ་གྲེ་ལ་བཙུགས་པའི་འབྲེལ་ཐག་བཅད་པ་མ་
ཟད་ཧྥེན་ཁིན་གྲོན་ལ་སྨོད་ཚིག་སྣ་ཚོགས་སྒྲོག་རྒྱུའི་འགོ་བཙུགས་ཡོད་པ་སྟེ་མཁའ་དབྱིངས་
གཤོག་ཟུང་གིས་དཔྱོད་པའི་ཕུག་རོན་དཀར་པོ་དེ་དག་ཧྥེན་ཆི་ཧྥེལ་གྲེ་གཞིས་ཀ་ནས་གཡོལ་
དགོས་པ་མ་ཟད་གོང་གི་“ཧྥེ་གྲི་རིག་འཆི་གྱུར་ཅིག”ཅེས་པའི་སྨོད་ཚིག་དེ་“ཧྥེ་ཁིན་གྲོན་
འཆི་གྱུར་ཅིག”ཅེས་པའི་སྨོད་ཚིག་ལ་བསྒྱུར་དགོས་པའི་བཀའ་བཏང་པ་རེད། དེ་
དང་དུས་མཚུངས་སུ་ནེ་བྷོ་ལཱན་གྱིས་གཡོ་སྒྱུའི་ཟློས་གར་ཅི་རིགས་ལ་བརྟེན་ནས་དེ་སྔོན་
ཧྥེ་གྲི་རིག་གིས་འདོད་རྔམ་གྱི་མེ་ལྕེ་འབར་སྟེ་དུད་འགྲོའི་གཞིས་ཀ་དེར་བཙན་རྒོལ་བྱ་རྒྱུ་
ཡིན་ལུགས་དང་། ཁོ་རང་ཉིད་ཀྱི་བདག་དབང་དུ་གྱུར་བའི་དུད་འགྲོ་ཚོར་ཡ་ང་སྙིང་
རྗེ་རྟ་རྔ་ཙམ་མེད་པར་སྡུག་སྦྱོང་མནར་གཅོད་ཚད་མེད་བཏང་ལུགས་ཀྱི་བཤད་ཡམས་དེ་
དག་སཱི་ནོ་བྷོ་དང་ཁོ་པའི་ཕྱོགས་གཏོགས་པ་རྣམས་ཀྱིས་མི་བདེན་རྫུན་བསྒྲིགས་ཀྱིས་སྒྲོ་
འདོགས་བྱས་པ་ཞིག་ཡིན་པ་ལས་དངོས་ཡོད་མིན་ལུགས་འགྲེལ་བརྗོད་བྱས་ཡོད། གོང་
གི་གནད་དོན་དེ་རིགས་ཀྱི་ཐོག་ནས་སཱི་ནོ་བྷོ་འདས་པའི་ལོ་ཟླའི་ནང་ཧྥེ་ཁིན་གྲོན་གྱི་མངའ་
འོག་ཏུ་རྒས་ཕོགས་ལ་བརྟེན་ནས་འཚོ་བ་སྐྱེལ་པ་ལས་ཁོ་པ་ཧྥིན་ཇི་ཧྥིལ་གྲེ་གཞིས་ཀའི་
ནང་བདེ་སྐྱིད་ཀྱི་འཚོ་བར་རོལ་ལུགས་བརྗོད་པ་དེ་རྫུན་གྱི་ཕུང་པོ་ཞིག་ཡིན་པ་ལས་གཞི་
རྟེན་བཅོལ་ཡུལ་མེད་པ་ར་སྤྲོད་བྱེད་ཀྱི་ཡོད། རྣམ་དཔྱོད་ཀྱི་རྩལ་དབེན་པའི་གླན་
ལྐུགས་ཕག་པ་བྱིངས་རྣམས་ནེ་བྷོ་ལཱན་གྱི་གཡོ་སྒྱའི་ཟློས་གར་དེར་ཚད་ལས་འདས་པའི་དགའ་
སྤོབས་སྐྱེས་པའི་སྟེང་སཱི་ཁིའུ་ལཱར་གྱིས་སླར་ཡང་ནན་བརྗོད་བྱས་དོན་ནེ་བྷོ་ལཱན་གྱིས་ཕྱི་
ཚུལ་ནས་ཧྥི་ཁིན་གྲོན་ལ་མཛའ་བཤེས་ཀྱི་ཟམ་པ་བཙུགས་པའི་ཟོལ་ལ་བརྟེན་ནས་དོན་
དུ་ཧྥི་གྲི་རིག་ལ་ཁོ་ཚོའི་ཤིང་རྡུམ་གྱི་རིན་གོང་དབྱིན་སྒོར་བཅུ་གཉིས་ཙམ་སྤར་དགོས་པ་
བཟོས་ལུགས་དང༌། ཁོ་པའི་ཁྱད་དུ་འཕགས་པའི་རྣམ་དཔྱོད་ཅི་ཙམ་ཡིན་མིན་དུད་
འགྲོ་གཞན་ལ་ལྟ་ཅི་ཐ་ན་ཧྥེ་གྲི་རིག་ལའང་ཡིད་ཆེས་བློས་འཁེལ་མ་བྱས་པ་དེའི་ཐོག་ནས་
བསྟན་གྱི་ཡོད་ལུགས་བརྗོད། ཧྥེ་གྲི་རིག་གིས་ཐོག་མར་ཤོག་དཀར་སྟེང་ཡིག་འབྲུ་
འགའ་བྲིས་པའི་དངུལ་འཛིན་ཞིག་ཤིང་རིན་དུ་སྤྲད་པར་བརྩམས་ཀྱང་ནེ་བྷོ་ལཱན་གྱིས་ཤིང་
རྡུམ་རྣམས་དུད་འགྲོའི་གཞིས་ཀ་ནས་མ་འཁྱེར་གོང་ནས་དངུལ་དམར་ཁོ་ན་སྤྲོད་དགོས་
ལུགས་ནན་བརྗོད་བྱས་པར་བརྟེན་སྤྱི་གྲི་རིག་གིས་ཁོ་པའི་འདོད་འདུན་ལྟར་མི་བསྒྲུབ་མཐུ་
མེད་དུ་གྱུར་པ་དང༌། ཤིང་རིན་དེས་རླུང་ཤུགས་འཕྲུལ་འཁོར་ཉོ་རྒྱུར་འདང་ངེས་ཡིན།
ཕྱིས་སུ་བཙོང་ཟིན་པའི་ཤིང་རྡུམ་རྣམས་མགྱོགས་པར་དབོར་འདྲེན་བྱས་ཚར་རྗེས་དུད་འགྲོ་
རྣམས་ཀྱི་སྨྲེ་གྲེ་རིག་གིས་སྤྲད་པའི་དངུལ་ལ་བརྟག་དཔྱད་བྱ་ཆེད་ལྷས་རའི་ནང་ལྷན་འཛོམས་
བྱས་ཡོད། ནེ་བྷོ་ལཱན་གྱིས་ཆེ་བསྟོད་མཚོན་ཆེད་ཀྱི་རང་གིས་རང་ལ་སྤྲད་པའི་རྟགས་
མ་བཏགས་ཏེ་ལྡིང་ཆའི་སྟེང་གི་སོག་མའི་ཉལ་ཁྲིའི་སྟེང་གཉེས་འདབས་སུ་བསྡད་དེ་ཧྥེ་
གྲི་རིག་གིས་སྤྲད་པའི་དངུལ་ལོར་རྣམས་དུད་འགྲོའི་ཐབ་ཚང་ནས་འཁྱེར་པའི་རྒྱ་ནག་གི་
སྡེར་མ་ཞིག་གི་སྟེང་བཞག་པ་རེད། དེ་རྗེས་དུད་འགྲོ་བྱིངས་རྣམས་རིམ་བཞིན་དངུལ་
ལོར་ལ་བལྟ་བར་བསྐྱོད་པས་བྷོག་སར་གྱི་དངུལ་དེ་དག་ལ་དྲི་བསྣམ་པའི་ཆེད་སྣ་ཁུང་དངུལ་
དེ་དག་ལ་བཏད་པས་བསམ་ཡུལ་ལས་འདས་པ་ཞིག་ལ་ཁོ་པའི་སྣའི་དབུགས་འབྱིན་
རྔུབས་བྱས་པའི་ཤུགས་ལ་བརྟེན་ནས་དངུལ་དེ་དག་གི་ཁྲོད་ནས་ཤོག་དངུལ་དཀར་པོ་ཞིག་
ཐོན་པ་རེད། ཉིན་གསུམ་ཙམ་འདས་རྗེས་དུད་འགྲོའི་གཞིས་ཀ་དེར་རྣམ་ཀུན་དང་
མི་འདྲ་བའི་སྐད་སྒྲ་ཆེན་པོ་ཞིག་གྲགས་པས་ལྷིང་འཇགས་ཀྱི་ཁོར་ཡུག་ལ་དོ་ཕོག་ཆེན་
པོ་ཞིག་བཏང་པ་རེད། ཚོང་དོན་བར་རྒྱུགས་པ་སྐུ་ཞབས་ཝཱི་ནི་སྦྱར་རྐང་འཁོར་ཞིག་ལ་
བཞོན་ནས་དུད་འགྲོའི་གཞིས་ཀ་དེར་འབྱོར་མཚམས་རྐང་འཁོར་དེ་མུར་བསྐྱུར་འཇོག་གིས་
བྲེལ་ཚུབ་ཆེན་པོའི་སྒོ་ནས་ཁང་པའི་ནང་ཤར་སྐྱོད་བྱས་པ་རེད། ཁོང་གི་བཞིན་མདོག་
རྣམ་ཀུན་དང་མི་འདྲ་བར་ཐལ་མདོག་ཏུ་གྱུར་ཡོད་པས་བཀྲ་མི་ཤིས་པའི་དོན་རྐྱེན་ཞིག་ལྷག་
ཡོད་པ་སྨོས་ཅི་དགོས། ཁོང་ཁང་པའི་ནང་འཛུལ་མ་ཐག་རྒྱ་སྟག་ངར་མ་འཁྲོས་པའི་
གད་རྒྱང་དང་གཉིས་སུ་མེད་པའི་སྐད་ངན་ཞིག་ནེ་བྷོ་ལཱན་སྡོད་ཡུལ་གྱི་ཁང་པའི་ནང་ནས་
གྲགས། ནེ་བྷོ་ལཱན་ཁྲོས་པའི་ངར་སྐད་ནི་གཞན་གང་གིའང་དོན་དུ་མིན་པར་དེ་ནི་
སྤྱི་གྲི་རིག་གིས་གཞན་མགོ་སྐོར་བའི་གཡོ་བྱུས་ལ་བརྟེན་ནས་ཁོ་ཚོར་ཤིང་རིན་དུ་དངུལ་
ལོར་རྫུན་མ་སྤྲད་་པ་དེའི་དོན་དུ་ཡིན་ལ་དངུལ་ལོར་རྫུན་མ་སྤྱད་པའི་དོན་རྐྱེན་དེ་བཞིན་
གཟུགས་མེད་ཀྱི་རླུང་བུ་དང་གཉིས་སུ་མེད་པར་དུད་འགྲོ་བྱིངས་རྣམས་ཀྱི་རྣ་ལམ་དུ་དེ་
མུར་གྱུར། དེ་རྗེས་ཁོང་ཁྲོའི་མེ་ལྕེ་རབ་ཏུ་འབར་བའི་ནེ་བྷོ་ལཱན་གྱིས་གཞིས་ཀ་དེའི་
དུད་འགྲོ་རྣམས་བསྐོང་ཚོགས་གྱིས་ཁོ་ཚོས་ཧྥེ་གྲི་རིག་འཛིན་བཟུང་བྱས་ཏེ་གསོན་པོར་
བཙོ་རྒྱུ་ཡིན་ལུགས་ཁྱབ་བསྒྲགས་བྱས་པ་དང་སྦྲགས་ཧྥེ་གྲི་རིག་གིས་སྔ་ཕྱིར་མ་ལྟོས་པར་
ཁོ་པའི་འདོད་འདུན་བསྒྲུབ་ཆེད་གཞིས་ཀ་དེར་བཙན་འཛུལ་བྱ་ངེས་པའི་ཉེན་བརྡ་བཏང་སྟེ་
གཞིས་ཀ་དེའི་ཉེ་འདབས་སུ་སྲུང་དམག་བཞག་པ་མ་ཟད་སྐུ་ཞབས་ཧྥེལ་ཁིན་ཁྲོན་ལ་མཛའ་
མཐུན་གྱི་འབྲེལ་ལམ་སླར་གསོ་བྱ་ཆེད་གཤོག་རྩལ་རྒྱས་པའི་ཕུག་རོན་དཀར་པོ་ཞིག་ལ་
མཛའ་བརྩེའི་ངག་འཕྲིན་བསྐུར་ཏེ་ཧྥོག་སི་འུ་གྲི་གཞིས་ཀར་བཏང་པ་རེད། ནེ་བྷོ་ལཱན་
གྱིས་དུད་འགྲོའི་གཞིས་ཀར་བཙན་འཛུལ་བྱ་ངེས་པའི་ཉེན་ཚབས་ཡོད་ལུགས་ཀྱི་ཉེན་
བརྡ་བཏང་པའི་ཉིན་གཉིསཙམ་གྱི་རྗེས་ཏེ་དུད་འགྲོ་རྣམས་ཞོགས་ཟས་ཟ་བཞིན་པའི་
སྐབས་མེལ་ཚེར་བཞག་པའི་དུད་འགྲོ་དག་མགྱོགས་པོར་གཞིས་ཀ་དེར་ཡོང་སྟེ་ཧྥེ་གྲི་རིག་
དཔུང་དང་བཅས་པ་དུད་འགྲོའི་གཞིས་ཀའི་རྒྱལ་སྒོ་བརྒྱུད་ནས་ཁོ་ཚོར་རྒོལ་རྡུང་སྤྲོད་པར་
ཡོང་པའི་གནས་ཚུལ་བརྗོད་པས་དུད་འགྲོ་ཚོས་དཔའ་ངར་ཞུམ་པ་མེད་པའི་སྒོ་ནས་ཕ་རོལ་
དགྲ་བོའི་བཙན་འཛུལ་ལ་རྒོལ་ལན་སློག་རྒྱུའི་འབད་ཐབས་བྱས་ཀྱང་མང་ཁ་ཉུང་གི་མ་
བརྟེན་པར་ཁོང་རྣམས་ཕམ་ཉེས་ཤོར་བ་རེད། ཁོ་ཚོའི་དགྲ་བོའི་དཔུང་སྡེར་མི་གྲངས་
བཅོ་ལྔ་ཙམ་ཡོད་པ་མ་ཟད་མེ་མདའ་ཡང་དྲུག་ཙམ་ཡོད་པས་ཁོ་ཚོས་དུད་འགྲོ་དང་བར་
ཐག་ཨར་ཀི་ལྔ་ཙམ་ལས་མ་ཆོད་པའི་ས་ནས་དུད་འགྲོ་ཚོར་མེ་མདའ་རྦག་རྦག་བརྒྱབ་པས་
ནེ་བྷོ་ལཱན་དང་སཱི་ཁིའུ་ལཱར་གཉིས་ཀྱིས་འབད་པ་དུ་མས་དུད་འགྲོ་རྣམས་རྡོག་རྩ་གཅིག་
སྒྲིལ་གྱིས་དགྲ་བོར་མུ་མཐུད་འཐབ་འཛིང་བྱ་དགོས་པའི་བློ་སྟོབས་སྤར་ཡང་ཉམ་ཆུང་དུད་
འགྲོ་རྣམས་དྲག་ཆར་ལྟར་འབབ་པའི་དགྲ་བོའི་མེ་མདའི་མདེའུ་ལ་མ་བཟོད་པར་ཕྱིར་འཐེན་
མི་བྱ་མཐུ་མེད་དུ་གྱུར་པ་དང༌། འགའ་ཤས་ལ་རྨས་སྐྱོན་ཡང་ཕོག་ཡོད། གོ་
ལག་དང་དཔུང་ཤུགས་གཉིས་ཀས་དབུལ་བའི་ཉམ་ཆུང་དུད་འགྲོ་རྣམས་ཕ་རོལ་དགྲ་
བོའི་མཚོན་ཆ་ལས་གཡོལ་ཆེད་གཞིས་ཀ་དེའི་ཁུང་བུ་བརྒྱུད་རང་གི་ཚེ་སྲོག་ཆེད་ཕྱིར་བྲོས་
བྱས་པས་ཡངས་ཤིང་རྒྱ་ཆེ་བའི་རྩ་ཐང་དང་རླུང་ཤུགས་འཕྲུལ་འཁོར་གྱི་ཁང་པ་རྣམས་དགྲ་
བོའི་ལག་ཏུ་ཤོར་པས་ནེ་བྷོ་ལཱན་ཅི་བྱ་རྟོལ་མེད་དུ་གྱུར་ཏེ་ཁྲོ་བའི་མཇུག་མ་ཕར་དབྱུག་ཚུར་
དབྱུག་ཅིག་བྱས། དུད་འགྲོ་ཚོས་འདྲེན་བྱེད་ཀྱི་འཁོར་སྐྱོད་ཧྥོག་སི་འུ་གྲི་གཞིས་ཀའི་
ཕྱོགས་བཞིར་འཕངས་པ་རེད། གལ་ཏེ་སྐུ་ཞབས་ཧྥིལ་ཁིན་ཀྲོན་དང་ཁོ་པའི་དཔུང་
སྡེས་དུད་འགྲོའི་གཞིས་ཀར་རྒྱབ་སྐྱོར་བྱས་ཡོད་ཚེ་དེ་ཉིན་གྱི་གཡུལ་འཁྲུག་དེ་བཞིན་དུད་
འགྲོ་རྣམས་ཀྱི་རྒྱལ་ཁར་གྱུར་སྲིད་པ་རེད། དེའི་ཉིན་སྔོན་མར་ཧྥོག་སི་འུ་གྲི་གཞིས་
ཀར་མངགས་པའི་ཕུག་རོན་བཞི་པོ་དུད་འགྲོའི་གཞིས་ཀ་དེར་ཕྱིར་ལོག་བྱས་པ་དང་། ཕུག་
རོན་དེ་དག་གི་ཁྲོད་ནས་ཕུག་རོན་གཅིག་གི་མཆུ་རྩེར་སྐུ་ཞབས་སྤྱིལ་ཁིན་གྲོན་གྱིས་
བསྲིངས་པའི་གནས་འཕྲིན་ཤོག་རྐང་གཅིག་འཁྱེར་ཡོད་པ་རེད། རབ་དཀར་ཤོག་བུ་
དེའི་སྟེང་དུ་ཞྭ་སྨྱུག་གིས་བྲིས་པའི་ཡིག་འབྲུ་ནི་“ཁྱེད་རྣམས་ལ་དེ་མུར་རོགས་སྐྱོར་ཞུ་རྒྱུ
ཡིན”ཞེས་པའི་ཚིག་འབྲུ་འགའ་བྲིས་ཡོད། དེ་དང་ཕྱོགས་མཚུངས་སུ་སྤྲེ་གྲི་རིག་
དང་ཁོ་པའི་དཔུང་དམག་ཚོས་རླུང་ཤུགས་འཕྲུལ་འཁོར་གྱི་ཁང་པའི་ནང་འཛུལ་འགོ་བཙུགས་
པ་དང་། དེ་དག་གི་ཁྲོད་ནས་མི་གཉིས་ཀྱིས་ཐོ་བ་དང་གོ་མཚོན་ཐོགས་ཏེ་རླུང་ཤུགས་
འཕྲུལ་འཁོར་གཏོར་བར་བརྩམས་པས་ཉམ་ཆུང་དུད་འགྲོ་རྣམས་ཡིད་ཆད་བློ་ཕམ་གྱི་སྒོ་
ནས་མིའི་རིགས་ཀྱི་བྱེད་བཞིན་པའི་ཚུལ་མིན་བྱ་སྤྱོད་དེར་མིག་ཟུང་ཅེར་རེར་བལྟས་ཏེ་མི་
སྡོད་མཐུ་མེད་དུ་གྱུར། འོན་ཀྱང་དུད་འགྲོའི་འགོ་དཔོན་ནེ་བྷོ་ལཱན་གྱིས་འདིང་
སྤོབས་ཆེན་པོའི་སྒོ་ནས་“བློ་མཐུན་ཚོ། ང་ཚོས་ངལ་བ་བརྒྱ་ཕྲག་ལ་བརྟེན་ནས་རླུང་
ཤུགས་འཕྲུལ་འཁོར་འཇོག་ཡུལ་གྱི་ཁང་བརྩེགས་ཆེན་པོ་བརྒྱབ་ཡོད་སྟབས་ཁོ་ཚོས་དུས་
ཡུན་བདུན་ཕྲག་གཅིག་གི་ནང་རླུང་ཤུགས་འཕྲུལ་འཁོར་གྱི་ཁང་པ་འདི་གཏོར་བཤིག་གཏོང་
རྒྱུ་ལས་སླ་པོ་རྩ་བ་ཉིད་ནས་མ་ཡིན།”ཞེས་སྐད་ཤུགས་ཆེན་པོས་བཤད། བོང་རྒན་
བྷལ་ཇིན་མིན་གྱིས་ཡིད་གཟབ་ཆེན་པོའི་སྒོ་ནས་ཐོ་བ་ཐོགས་པའི་སྐྱེ་བོ་དེ་གཉིས་ཀྱིས་ཁང་
པའི་རྩིག་རྨང་འོག་ཏུ་ཁུང་བུ་འབྲུ་བཞིན་ཡོད་པའི་འགུལ་སྐོད་ལ་ཞིབ་པར་བལྟས་རྗེས་ཅུང་
ཡིད་ལྷོད་པའི་དབུགས་རིང་ཞིག་གཏོང་བཞིན་ནེ་བྷོ་ལཱན་གྱིས་བཤད་པའི་སྐད་ཆར་ཡིད་
ཆེས་པའི་ཚུལ་གྱིས་“ངས་ཀྱང་ནེ་བྷོ་ལཱན་གྱི་དགོངས་འཆར་དེ་ལྟར་དྲན་བྱུང་། འོན་
ཀྱང་ཁྱེད་རྣམས་ཀྱིས་ཁོ་ཚོ་ག་རེ་བྱེད་བཞིན་ཡོད་པ་མཐོང་གི་འདུག་གམ། དུས་
ཡུན་ཡུད་ཙམ་རྗེས་ཁོ་ཚོས་བྲུས་པའི་ཁུང་བུའི་ནང་འབར་གས་འཇོག་རྒྱུ་ཉག་གཅིག་རེད། ཅེས་
བརྗོད། བྱ་དཀའ་བྱེད་གཏད་དུ་གྱུར་པའི་ཉམ་ཆུང་དུད་འགྲོ་ཚོས་ཁོ་པས་བཤད་པའི་
སྐད་ཆ་ཐོས་སྐབས་ཡིད་སེམས་འཇིགས་སྐྲག་ཆེན་པོས་མཇུག་འབྲས་སྒུག་བཞིན་བསྡད་
དེ་རང་ཉིད་ཀྱང་ཁང་པའི་ནང་ནས་ཕྱི་ཕྱོགས་སུ་ཐོན་རྒྱུ་ཡོང་མི་སྲིད་པའི་གནས་སུ་གྱར་ཡོད།
སྐར་མ་འགའ་ཤས་རྗེས་སུ་ཚུལ་མིན་བྱ་སྤྱོད་ལ་གོམས་པའི་སྐྱེས་པ་དེ་རིགས་རླུང་ཤུགས་
འཕྲུལ་འཁོར་འཇོག་ཡུལ་གྱི་ཁང་པ་ནས་ཕྱོགས་བཞིར་ཕྱིན་ཚར་རྗེས་ཤིན་ཏུ་སྐད་སྒྲ་ཆེ་
བའི་འབར་གས་ཀྱི་སྒྲ་ཞིག་གྲགས་པས་གཤོག་རྩལ་རྒྱས་པའི་ཕུག་རོན་རྣམས་ཡངས་པའི་
མཁའ་དབྱིངས་སུ་འཕུར་པ་དང་། ནེ་བྷོ་ལཱན་ཕུད་དེ་མིན་ཉམ་ཆུང་དུད་འགྲོ་རྣམས་
དེ་གར་ཁ་སྦུབ་དུ་ཉལ་པ་རེད། ཡུད་ཙམ་རྗེས་ཁོ་ཚོས་ཁ་སྦུབ་ལས་ལངས་ཏེ་ཡར་
ལྟ་སྐབས་རླུང་ཤུགས་འཕྲུལ་འཁོར་འཇོག་སའི་ཁང་པ་ཆགས་ཡུལ་དེའི་མཁའ་དབྱིངས
སུ་དུ་ནག་མཁྲིགས་ཡོད་པ་དང་། རིམ་པས་དུ་བ་རྣམས་རླུང་བུས་དེད་སྐབས་རླུང་
ཤུགས་འཕྲུལ་འཁོར་འཇོག་ཡུལ་གྱི་ཁང་པ་དེ་བཞིན་མངོན་རྒྱུ་མེད་པར་གྱུར་ཡོད། ཉམ་
ཆུང་དུད་འགྲོ་དེ་དག་གིས་ཁོ་ཚོས་བསྐྲན་པའི་རླུང་ཤུགས་འཕྲུལ་འཁོར་འཇོག་ཡུལ་གྱི་
ཁང་པ་དེ་གཏོར་ཟིན་ཏེ་ཐལ་བའི་ཕུང་པོར་གྱུར་ཡོད་པ་མཐོང་སྐབས་ཡིད་ཀྱི་མཚོ་མོ་ཁོང་
ཁྲོའི་རླབས་ཀྱིས་བཀྲུགས་ཏེ་དེ་སྔོན་སེམས་ཀྱི་འཇིགས་སྐྲག་དང་དཔའ་ཞུམ་པའི་ཚོར་
འདུ་རྣམས་མེད་པར་གྱུར་བ་དང་དུས་མཚུངས་བློ་སྟོབས་གསར་པ་ཞིག་སྐྱེས། ཡུད་
ཙམ་རྗེས་སུ་དུད་འགྲོ་ཚོས་མགྲིན་དབྱངས་གཅིག་གིས་ཐོག་ནས་ཕ་རོལ་དགྲ་བོར་རྒོལ་
ལན་སློག་རྒྱུའི་ངར་སྐད་འབྲུག་སྒྲ་བཞིན་བསྒྲགས་པ་མ་ཟད་འགོ་དཔོན་གྱི་བཀའ་གྲོལ་
ཙམ་ཡང་མ་བསྒྲགས་པར་ཚང་མ་མ་གྲོས་གཅིག་མཐུན་གྱིས་དྲག་ཆར་ལྟར་འབབ་བཞིན
པའི་མེ་མདའི་མདེའུར་མ་མཛེམས་པར་དགྲ་བོའི་མདུན་དུ་བསྐོད། ད་ཐེངས་ཀྱི་
འཐབ་འཁྲུག་དེ་བཞིན་རྣོ་ངར་ཆེ་ཞིང་འཇིགས་ཡེར་བ་ཞིག་ཡིན་པས་དགྲ་ཕྱོགས་ནས་མེ
མདའ་ཡང་ཡང་བརྒྱབ་པ་མ་ཟད་དུད་འགྲོ་རྣམས་ཁོ་ཚོའི་གནས་སྒར་དུ་འབྱོར་ལ་ཉེ་བའི་
སྐབས་ཐ་ན་ལྷམ་དང་དབྱུག་གུ་ཆུང་ངུ་ཙམ་ཡང་དུད་འགྲོའི་ཕྱོགས་སུ་ཕངས་པས་བ་ཕྱུགས་
གཅིག ལུག་གསུམ་དང་ངང་པ་གཉིས་རྐྱེན་ལམ་དུ་བཏང་པ་དང་། དུད་འགྲོ་
ཕལ་མོ་ཆེར་རྨས་སྐྱོན་བཟོས་པ་མ་ཟད་ཐ་ན་རྒྱབ་ཕྱོགས་ནས་འཐབ་འཁྲུག་དེར་བཀོད་འདོམས་
བྱེད་མཁན་ནེ་བྷོ་ལཱན་གྱི་མཇུག་མའི་རྩེ་མོ་ཡང་མེ་མདའི་མདེའུས་བཅད་པ་རེད། ཕ་
རོལ་དགྲ་བོ་མིའི་རིགས་རྣམས་ཀྱང་བདེ་ཐང་ངང་སྐྱོད་ཐུབ་མེད། དེ་ཡང་རྟ་རྒོད་
བྷོག་སར་གྱིས་མི་གསུམ་གྱི་མགོ་ལ་སུག་པ་བཞུས་ཏེ་རྨས་སྐྱོན་བཟོས་པ་དང༌།
བ་ཕྱུགས་ཤིག་གིས་མི་གཞན་ཞིག་གི་ལྟོ་བར་རྭ་བཙུགས་པ། ཛྙཱ་སཱི་དང་བྷི་ལིའུ་བཱར་
གཉིས་ཀྱིས་དགྲ་བོའི་གོས་ཐུང་རྩ་བ་ཧྲལ་ཏུ་བཏང་ཡོད་པ་རེད། ནེ་བྷོ་ལཱན་གྱིས་མངགས་
གཏོང་བྱས་པའི་རང་ཉིད་ཀྱི་ལུས་སྲུང་ཁྱི་དགུ་པོ་རྣམས་ཤིང་འབྲས་ར་བར་གཡོལ་ཏེ་དགྲ་
བོའི་རྒྱབ་ཕྱོགས་ནས་ཐོན་ཏེ་འཇིགས་ཡེར་བའི་ངར་སྐད་རྒྱག་སྐབས་ཕ་རོལ་དགྲ་བོ་རྣམས་
དུད་འགྲོ་ཚོས་མཐའ་ནས་སྐོར་བར་དོགས་ཏེ་ཡིད་ཞུམ་པར་གྱུར་སྟབས་ཧྥེ་གྲི་རིག་རང་ཉིད་
ཀྱིས་ཁོ་པའི་དཔུང་ཚོགས་རྣམས་འཐབ་མོ་དེ་ལས་གཡོལ་དགོས་པའི་བཀའ་བཏང་པས་
ཁོང་རྣམས་ཤི་རྒྱུར་སྐྲག་དེ་མི་བྲོས་མཐུ་མེད་དུ་གྱུར། དཔའ་མཛངས་གཉིས་ལྡན་
གྱི་དུད་འགྲོ་ཚོས་བློ་སྤོབས་མེད་པའི་དགྲ་བོ་རྣམས་ཞིང་ཁའི་མཐའ་བར་རྡུང་རྡེག་གཏོང་
བཞིན་རྗེས་འདེད་བཏང་པ་རེད། སྤྱིར་བློ་སྟོབས་ལྡན་པའི་དུད་འགྲོ་རྣམས་ཕ་རོལ་
དགྲ་བོ་ལས་རྣམ་པར་རྒྱལ་ཡང་ཁོ་ཚོ་ཕལ་མོ་ཆེ་རྨས་སྐྱོན་ཤོར་ཏེ་ལུས་ཕུང་ནས་ཟུང་ཁྲག་
བཞུར་བཞིན་ག་ལེར་དུད་འགྲོའི་གཞིས་ཀར་ལོག་ཕྱིན་པ་རེད། དུད་འགྲོ་རྣམས་རང་
གནས་སུ་ལོག་འགྲོ་བའི་ལམ་བར་དུ་རྐྱེན་ལམ་དུ་ཕྱིན་པའི་ཁོ་ཚོའི་བློ་མཐུན་མི་ཉུང་བ་ཞིག་
གི་ཕུང་པོ་རྩ་ཐང་དུ་སྲན་ཕུང་བེར་གས་བཏོར་པ་བཞིན་གང་སར་ཡོད་པ་ཁོ་ཚོས་མཐོང་སྐབས་
ཡིད་ལ་སྐྱོ་གདུང་སྐྱེ་བཞིན་མིག་ཆུའི་རླབས་རྒྱུན་འཛད་མེད་དུ་བཞུར་བ་དང་སྦྲགས་དེ་
སྔོན་རླུང་ཤུགས་འཕྲུལ་འཁོར་འཇོག་ཡུལ་གྱི་ཁང་པ་འཛུགས་སྐྲུན་བྱ་ཡུལ་ས་ཆའི་སྟེང་
མྱ་ངན་གྱི་ངག་བསྡམས་བྱས་ཡོད། ཕ་རོལ་དགྲ་བོས་རླུང་ཤུགས་འཕྲུལ་འཁོར་འཇོག་
སའི་ཁང་པ་དེ་བཞིན་རྨང་ནས་བཤིགས་ཟིན་སྟབས་དུད་འགྲོ་དེ་དག་གི་ཁྲག་དང་རྔུལ་
ཆུ་ལས་བསྐྲན་པའི་འབྲས་བུ་དེ་བཞིན་ཡུད་ཙམ་ཞིག་གི་ནང་མི་མངོན་པའི་གནས་སུ་གྱར་
ཡོད་ལ་སྔོན་དང་མི་འདྲ་བར་རླུང་ཤུགས་འཕྲུལ་འཁོར་སླར་གསོ་བྱེད་པར་ཤིན་ཏུ་ཁག་པོ་
ཆགས་ཡོད། གང་ལགས་ཤེ་ན། ཤུགས་དྲག་ཆེ་བའི་འབར་གས་དེས་ས་རྡོ་
རྣམས་རྒྱང་རིང་ལ་བཏོར་ཟིན་པས་རླུང་ཤུགས་འཕྲུལ་འཁོར་འཇོག་ཡུལ་གྱི་ཁང་པ་དེ་
བཞིན་ས་ཆ་དེར་ཧ་ལམ་དེ་སྔོན་ཆགས་མྱོང་མེད་པ་ལྟར་ཤུལ་མེད་དུ་གྱུར་ཡོད། ཡིད་
སེམས་སྐྱོ་གར་དང་ཁོང་ཁྲོ་འདྲེས་མས་ཁེངས་པའི་དུད་འགྲོ་རྣམས་རང་ཉིད་ཀྱི་གཞིས་ཀར་
འབྱོར་སྐབས་འཐབ་འཁྲུག་སྐབས་མངོན་མེད་དུ་གྱུར་བའི་ཕག་པ་སཱི་ཁིའུ་ལཱར་འདོད་བློ་
ཚིམས་པའི་ཐོག་ཕག་མཆོང་རྒྱག་པ་དང་སྦྲགས་མཇུག་མ་དབྱུག་བཞིན་དུད་འགྲོའི་མདུན་
དུ་འབྱོར་སྐབས་དུད་འགྲོ་ཚོས་གཞིས་ཀའི་ཁང་པ་ཆགས་ཡུལ་ཁྲོད་ནས་མེ་མདའ་ཞིག་
གི་སྒྲ་ཐོས་པས་བྷོག་སར་གྱིས་མེ་མདའ་དེ་ག་རེ་བྱས་ནས་རྒྱག་གི་ཡོད་པ་རེད་དམ་”ཞེས་
སྐད་ཆ་དྲིས་པར་སཱི་ཁིའུ་ལཱར་གྱིས་“ང་ཚོ་གཡུལ་ལས་རྣམ་པར་རྒྱལ་བའི་དགའ་སྟོན་བྱེད་
ཀྱི་ཡོད་པ་རེད་ཅེས་བརྗོད་པས་སླར་ཡང་བྷོག་སར་གྱིས་པུས་མོར་ཁྲག་དམར་བཞུར་
བ་དང་། སུག་པའི་དག་ཁ་བརླགས་པ། སུག་པ་གས་དབྲལ་དུ་གྱུར་བ་དང་
མདེའུ་འགའ་ཤས་མདུན་གྱི་སུག་པའི་སྟེང་ཡོད་བཞིན་དུ་རྒྱལ་ཁ་ག་རེ་རེད་དམ་”ཞེས་
དྲིས་པར་སཱི་ཁིའུ་ལཱར་གྱིས་བློ་མཐུན་ལགས། ང་ཚོས་དགྲ་བོ་རྣམས་རྩ་ཆེའི་དུད་
འགྲོའི་གཞིས་ཀ་ནས་མཐར་སྐྲོད་བཏང་མེད་དམ་”ཞེས་དྲི་བའི་ཚུལ་དུ་བརྗོད་པར་དེའི་ལན་
དུ་བྷོག་སར་གྱིས་འོན་ཀྱང་ཁོ་ཚོས་ང་ཚོའི་རླུང་ཤུགས་འཕྲུལ་འཁོར་འཇོག་སའི་ཁང་པ་
དེ་བཏོར་ཟིན་པ་མ་རེད་དམ། ང་ཚོས་ཁང་པ་དེ་འཛུགས་སྐྲན་བྱ་ཆེད་ལོ་ཤས་རིང་
འབད་བརྩོན་བྱས་ཡོད་པ་རེད།ཅེས་བཤད་པར་སླར་ཡང་སཱི་ཁིའུ་ལཱར་གྱིས་“དེ་ལ་ག་རེ་
ཧ་ལས་རྒྱུ་ཡོད། ང་ཚོས་རླུང་ཤུགས་འཕྲུལ་འཁོར་འཇོག་སའི་ཁང་པ་གསར་པ་ཞིག་
རྒྱག་ཆོག་གི་རེད་ལ་མ་ཟད་ང་ཚོས་དེ་ལས་མང་བ་ཁང་པ་དྲུག་ཙམ་རྒྱག་འདོད་ན་རྒྱག་
ཆོག་གི་རེད། ཁྱེད་རང་ང་ཚོའི་ད་ལམ་གྱི་རླབས་ཆེན་གྲུབ་འབྲས་འདིར་འདོད་བློ་
ཚིམ་གྱི་མི་འདུག་གམ། དེ་སྔོན་ང་ཚོའི་དགྲ་བོས་ང་ཚོ་ད་ལྟ་གནས་ཡུལ་གྱི་ས་ཆ་
འདིར་སྟངས་འཛིན་བྱེད་ཀྱི་ཡོད་པ་རེད། འོན་ཀྱང་བློ་མཐུན་ནེ་བྷོ་ལཱན་གྱི་ཡང་དག་
པའི་དབུ་ཁྲིད་འོག་ང་ཚོར་གཞིས་ཀ་འདི་སླར་ཡང་ཐོབ་ཡོད་པ་རེད”ཅེས་བཤད་པར་བྷོག་
སར་གྱིས་དེ་ལྟར་ཡིན་ཚེ་ང་ཚོར་སྔོན་མ་ཡོད་པ་རྣམས་སླར་ཡང་ད་ལྟ་ཚུར་ཐོབ་ཡོད་པ་
རེད”ཅེས་བཤད་པར་སཱི་ཁིའུ་ལཱར་གྱིས་འོ་དེ་ནི་ང་ཚོའི་རྒྱལ་ཁ་རེད། ཅེས་བརྗོད་པ་རེད།
དེ་རྗེས་ཉམ་ཆུང་དུད་འགྲོ་རྣམས་རང་ཚུགས་མི་ཟིན་པར་འཁྱོར་བཞིན་གཞིས་ཀའི་ཁྱམས་
རར་དལ་པོར་བསྐྱོད་པ་དང་། བྷོག་སར་གྱིས་རང་ཉིད་ཀྱི་སུག་པའི་ལྤགས་འོག་ཏུ་
འཐིམ་པའི་མདེའུ་དེ་དག་གིས་ན་ཟུག་བཟོད་མེད་བསླངས་མིན་ལ་མ་ལྟོས་པར་ཁོ་པའི་
སེམས་ལ་སླར་ཡང་རླུང་ཤུགས་འཕྲུལ་འཁོར་འཇོག་ཡུལ་གྱི་ཁང་པ་འཛུགས་སྐྲུན་བྱེད་
དགོས་པ་དྲན་སྐབས་དཔའ་ངར་ཞུམ་མེད་ཀྱི་སྒོ་ནས་ལས་དོན་དེའི་ཆེད་འབད་པ་བླ་ལྷག་
བྱ་རྒྱུའི་དམ་བཅའ་བརྟན་པོ་བཙུགས་པ་རེད། འོན་ཀྱང་ཁོ་པའི་ཡིད་ངོར་རང་ཉིད་
བགྲང་བྱ་བཅུ་གཉིས་ཙམ་ལ་ཁ་ཕྱོགས་ཡོད་སྟབས་སྔོན་མ་ལྟར་གྱི་ནུས་སྟོབས་མེད་པ་
ལྷམ་མེར་འཆར། ཡིད་སེམས་ཀློང་པོར་གྱུར་བའི་ཉམ་ཆུང་དུད་འགྲོ་ཚོས་མིག་ཟུང་
རྒྱལ་དར་སྔོན་པོ་མཁའ་དབྱིངས་སུ་སྒྲེང་པར་བལྟས་པ་དང་། མེ་མདའི་སྐད་སྒྲ་
བདུན་ཙམ་དང་། ནེ་བྷོ་ལཱན་གྱིས་ཁོ་ཚོས་དགྲ་བོར་དཔའ་ངར་ཞུམ་མེད་ཀྱི་འཐབ་འཁྲུག་
བྱས་པར་བསྟོད་ར་བྱེད་པའི་གཏམ་གླེང་རྣ་བས་ཐོས་སྐབས་ཁོ་ཚོའི་སེམས་སུ་རང་ཉིད་ལ་
རྒྱལ་ཁ་ཆེན་པོ་ཞིག་ཐོབ་པ་ལྟ་བུའི་ཉམས་སྣང་ཞིག་ཤར། མིའི་རིགས་དང་དུད་འགྲོའི་
དབར་གྱི་གཡུལ་འཁྲུག་ནང་རྐྱེན་ལམ་དུ་ཕྱིན་པའི་དུད་འགྲོ་ཚོའི་ཕུང་པོ་རོ་སྒམ་གྱི་ཚུལ
དུ་བྱས་པའི་ཤིང་རྟ་འཁོར་ལོའི་ནང་བླུགས་ཏེ་རྟ་རྒོད་བྷོག་སར་དང་ཁོའོ་ལཱི་ཝར་གཉིས་ཀྱིས་
དྲུད་པ་མ་ཟད་ནེ་བྷོ་ལཱན་རང་ཉིད་ཁོ་ཚོའི་མདུན་དུ་བསྐྱོད་དེ་དུར་འཇུག་ལེགས་པར་བྱས
ཡོད། དེ་རྗེས་རྐྱེན་འདས་སུ་གྱུར་བའི་དུད་འགྲོ་རྣམས་ཀྱི་རྗེས་དྲན་ནམ་མྱ་ངན་མཚོན་
ཆེད་དུས་ཡུན་ཉིན་གཉིས་རིང་དུད་འགྲོ་ཚོར་གུང་སེང་སྤྲད་དེ་སྤྲོ་སྐྱིད་བཏང་པ་རེད། སྤྲོ་
སྐྱིད་དེའི་སྐབས་རྣ་བར་སྙན་པའི་གཞས་དང༌། གཏམ་བཤད། རྒྱལ་ཁའི་མེ་
མདའ་མཁའ་དབྱིངས་སུ་བརྒྱབ་པ་མ་ཟད་དེར་ཡོད་དུད་འགྲོ་ཚང་མར་རྔན་པ་ཀུ་ཤུ་རེ་དང༌།
འདབ་ཆགས་རེར་མ་རྨོས་ལོ་ཏོག ཁྱི་རེར་བག་མངར་(བྷི་སི་ཀུ་གྲེ་རེ་)སྦྱིན་ཡོད་པ་
རེད། སྤྲོ་སྐྱིད་དེའི་སྐབས་ནེ་བྷོ་ལཱན་གྱིས་ད་རེས་ཀྱི་འཐབ་འཁྲུག་དེར་“རླུང་ཤུགས་
འཕྲུལ་འཁོར་འཇོག་ཡུལ་གྱི་ཁང་པའི་འཐབ་འཁྲུག”ཅེས་མིང་འདོགས་རྒྱུ་ཡིན་ལུགས་
ཁྱབ་བསྒྲགས་བྱས་པ་དང་སྦྲགས་རང་ཉིད་ལའང་རྒྱལ་དར་ལྗང་ཁུའི་བཀའ་རྟགས་ཅེས་
པའི་ཆེ་བསྟོད་ཅིག་བསྒྲགས་པ་རེད། གླུ་གཞས་དང་མེ་མདའི་སྐད་སོགས་འཁྲུག་
ཆ་དོད་པའི་དུས་ཡུན་ཐུང་ངུ་དེའི་ནང་ཁོ་ཚོས་ཧྥི་གྲི་རིག་གིས་སྤྲད་པའི་དངུལ་རྫུན་མ་
ཡིན་པའི་ཡིད་སྐྱོའི་གནས་ཚུལ་དེ་གཏིང་བརྗེད་དུ་གྱུར། དུས་སྟོན་དེ་ཚར་ནས
ཉིན་ཤས་རྗེས་ཀྱི་དགོང་མོ་ཞིག་ལ་ཕག་པ་འགའ་ཤས་ཀྱིས་གཞིས་ཀའི་ཨ་རག་བླུགས་
ཡུལ་དོལ་ཁང་ནས་ཨ་རག་༼ཝི་སི་ཀི༽་འགའ་ཤས་འཁྱེར་ཏེ་གཞིས་ཁང་ནང་ལོངས་
སུ་སྤྱད་པ་མ་ཟད། དེ་བས་ཡ་མཚར་བ་ཞིག་ལ་ཁོ་ཚོས་ར་བཟིའི་ཁྲོད་བཏང་པའི་གླུ་
གཞས་ནང་(དབྱིན་ཡུལ་གྱི་དུད་འགྲོ)ཞེས་པའི་གླུ་གཞས་དེ་གླུ་གཞས་གཞན་དང་མཉམ་
བསྲེས་བྱས་ཏེ་བཏང་པ་དུད་འགྲོ་ཚོས་ཐོས་པ་རེད། ཧ་ལམ་དགོང་མོའི་ཆུ་ཚོད་དགུ་
དང་ཕྱེད་ཀ་ཙམ་ལ་ནེ་བྷོ་ལཱན་གྱིས་དེ་སྔོན་དུད་འགྲོའི་གཞིས་ཀའི་གཞིས་བདག་སྐུ་
ཞབས་ཇཱོན་སི་ཡི་ཞྭ་མོ་རང་ཉིད་ཀྱི་མགོ་ལ་གྱོན་བཞིན་གཞིས་ཀའི་ལྟག་སྒོ་ནས་ཐོན་སྟེ་མཚམས་
རེ་མགྱོགས་པོར་ཁྱམས་རའི་ནང་འཁྱོར་བཞིན་རྒྱུགས་པ་དང་མཚམས་རེ་ནང་དུ་འཛུལ་
བ་སོགས་བྱེད་པའི་ཚུལ་མིན་གྱི་སྤྱོད་ཚུལ་རྣམས་གཞན་གྱི་མིག་ལམ་དུ་གྱུར་ཡོད། སང་
ཉིན་ཞོགས་པ་དེར་ཉིན་སྔོན་མའི་མཚན་མོའི་སྐད་ཅོར་ལ་སོགས་པ་དེ་རིགས་གང་ཡང་མེད་
པར་གཞིས་ཀ་དེ་བཞིན་ཁུ་སིམ་མེར་གནས་པ་མ་ཟད། ཕག་པ་གཅིག་ཀྱང་གཞིས་
ཀའི་ཁང་པ་ནས་ཕྱིར་ཐོན་བྱས་མེད། འོན་ཀྱང་ཞོགས་པའི་ཆུ་ཚོད་དགུ་པ་ཙམ་ལ་སཱི་
ཁིའུ་ལཱར་གྱིས་གདོང་གི་འཛུམ་མདངས་ཡལ་ཞིང་མཇུག་མ་དབྱུག་པ་སོགས་མདོར་ན་
གྲང་ཤུར་ཤུར་གྱི་རྣམ་འགྱུར་ཡ་མ་གཟུགས་ཤིག་སྟོན་བཞིན་ག་ལེར་རང་ཉིད་ཀྱི་ཁང་པ་ནས་
ཕྱིར་ཐོན་ནས་དུད་འགྲོ་རྣམས་རུབ་བསྡུས་བྱས་ཏེ་ནེ་བྷོ་ལཱན་རྐྱེན་ལམ་དུ་འགྲོ་ལ་ཉེ་བའི་
གནས་ཚུལ་ངན་པ་ཤོད་རྒྱུ་ཡོད་ལུགས་བརྗོད་པ་རེད། ཉམ་ཆུང་དུད་འགྲོ་ཚོས་རང་
ཉིད་ཀྱི་རྣ་བར་ཐོས་འདོད་མེད་པའི་གནས་ཚུལ་དེ་ཐོས་སྐབས་ཁུ་སིམ་པའི་ཁོར་ཡུག་དེ་
ཡིད་སྐྱོའི་གདུང་འབོད་ཀྱི་འཁེངས་པ་མ་ཟད་ཁོ་ཚོས་གཞིས་ཀའི་མདུན་དུ་སོག་མའི་ཕུང་
པོ་སྤུངས་ཏེ་སུག་རྩེ་བཙུགས་བཞིན་སོག་མའི་སྟེང་བསྐྱོད་པ་དང་། དུད་འགྲོ་འགའ་
ཤས་ཀྱིས་མིག་ནས་མཆི་མ་འདོན་བཞིན་གལ་ཏེ་ཁོ་ཚོའི་དབུ་ཁྲིད་འཇིག་རྟེན་ཕྱི་མའི་ལམ་
དུ་གཤེགས་ཚེ་ཁོ་ཚོ་ཇི་ལྟ་བུའི་གནས་སུ་ལྷུང་ལུགས་སོགས་འ་ཆད་འུ་ཐུག་གི་གཏམ་
གླེང་སྣ་ཚོགས་ཕན་ཚུན་གླེང་བཞིན་བསྡད། ཡུད་ཙམ་རྗེས་ཕག་པ་སཱི་ནོ་བྷོ་ཡིས་ནེ་
བྷོ་ལཱན་གྱི་ཁ་ལག་ནང་དུག་བླུགས་པའི་ངན་བྱུས་བཤམས་ལུགས་ཀྱི་བཤད་ཡམས་ཤིག་
དར་བ་དང་། ཆུ་ཚོད་བཅུ་གཅིག་ཐོག་སཱི་ཁིའུ་ལཱར་སླར་ཡང་དུད་འགྲོའི་ཁྲོད་དུ་ཡོང་
སྟེ་ནེ་བྷོ་ལཱན་གྱི་མཐའ་མཇུག་གི་ས་སྟེང་གི་བཀའ་རྒྱ་ནི་ཨ་རག་འཐུང་བའི་བྱ་སྤྱོད་ལ་སྲོག་
ཐོག་གི་ཉེས་ཁྲིམས་གཏོང་རྒྱུ་ཡིན་ལུགས་བརྒྱུད་བསྒྲགས་བྱས་པ་རེད། ཡངས་
པའི་འཛིན་མ་མུན་པའི་གོས་ཀྱིས་བཀླུབ་ལ་ཉེ་བའི་སྐབས་དེར་ནེ་བྷོ་ལཱན་ཅུང་ནད་ལས་དྲག་
སྐྱེད་བྱུང་པའི་སྣང་ཚུལ་བསྟན་པས་སང་ཉིན་ཞོགས་པར་སཱི་ཁིའུ་ལཱར་གྱིས་དུད་འགྲོ་ཚོར་
ནེ་བྷོ་ལཱན་ནད་ལས་དྲག་སྐྱེས་འགྲོ་བཞིན་ཡོད་ལུགས་བཤད་པ་རེད། ཉིན་དེའི་དགོང་
མོ་ཙམ་ལ་ནེ་བྷོ་ལཱན་ལས་ཀ་བྱེད་པར་འབྱོར་པ་དང་། སང་ཉིན་དེར་ནེ་བྷོ་ལཱན་གྱིས་
སྐུ་ཞབས་ཝི་ནི་སྤྱར་ལགས་ལ་ཝི་ལཱིང་ཀྲོན་གཞིས་ཀ་ནས་ཨ་རག་འཚག་གཉོལ་སྐོར་གསལ་
བའི་དཔེ་དེབ་འགའ་ཤས་ཉོ་དགོས་པའི་སློབ་སྟོན་བྱས་ལུགས་དུད་འགྲོ་ཚོས་ཤེས་རྟོགས་
བྱུང་པ་རེད། བདུན་ཕྲག་གཅིག་ཙམ་རྗེས་སུ་ནེ་བྷོ་ལཱན་གྱིས་དེ་སྔོན་དུད་འགྲོ་ལས་
སྣེ་ཡག་པ་རྣམས་ལ་ཆེད་དུ་ཟུར་འཇོག་བྱས་པའི་ཤིང་འབྲས་ལྡུམ་རའི་ཕར་འདབས་ཀྱི་སྤང་
༣ ཐང་ཆུང་ཆུང་དེའི་རྩ་རྫོགས་ཟིན་པས་ཁོ་པས་སླར་ཡང་རྩ་འདེབས་རྒྱུར་བསྙད་དེ་རྩ་ཐང་
ཆུང་ཆུང་དེ་བཞིན་རྨོས་སློག་རྒྱག་དགོས་པའི་བཀའ་བཏང་ཡོད། འོན་ཀྱང་དུས་ཡུན་
རིང་པོ་མ་སོང་བར་ནེ་བྷོ་ལཱན་གྱིས་རྩ་ཐང་ཆུང་ཆུང་དེའི་སྟེང་རྩ་འདེབས་པའི་ཚབ་ཏུ་འབྲུ་
འདེབས་ཚར་ཡོད། དུས་དེ་སྐབས་སུ་དུད་འགྲོ་སུ་ཞིག་གིས་ཀྱང་རྟོགས་དཀའ་བའི་
གནས་ཚུལ་ཞིག་ལྷག་པ་ནི་ཉིན་ཞིག་མཚན་མོའི་ཆུ་ཚོད་བཅུ་གཉིས་ཙམ་ལ་དུད་འགྲོའི་
གཞིས་ཀའི་ཁྱམས་རའི་ནང་ཚག་སྒྲ་ཆེན་པོ་ཞིག་བྱུང་པས་དུད་འགྲོ་རྣམས་ཡ་མཚར་སྐྱེ་
བཞིན་སོ་སོའི་ཕྱུགས་ར་ནས་ཐོན་ཏེ་གནས་ཚུལ་ཅི་བྱུང་ལྟ་བར་ཕྱི་ལོགས་སུ་ཐོན་པ་རེད།
མཚན་དེར་ཟླ་བའི་འཛུམ་ཟེར་མུན་ནག་གི་ས་གཞིར་འཕྲོས་ཡོད་སྟབས་དོན་རྐྱེན་ཅི་བྱུང་
གསལ་པོར་མི་མཐོང་པ་ག་ལ་སྲིད། དུད་འགྲོ་ཚོའི་ཆེས་བསམ་ཡུལ་ལས་འདས་
པ་ཞིག་ལ་བཀའ་རྒྱ་དོན་ཚན་བདུན་བྲིས་ཡོད་པའི་ཕྱུགས་ར་ཆེན་པོའི་གྱང་གི་འདེབས་སུ
སྐས་འཛེགས་ཤིང་རྡུམ་བུ་གཉིས་སུ་ཆག་ཡོད་པ་མཐོང་པས་སཱི་ཁིའུ་ལཱར་ཅུང་ངོ་གནོང་པའི་
སྒོ་ནས་ཆག་གྲུམ་ཤོར་བའི་སྐས་འཛེགས་ཁྲོད་ག་ལེར་བསྐྱོད། ཁོ་པའི་འཁྲིས་སུ་
ལྒང་བཞུ་ཞིག་དང་མགོ་རྟིང་སློག་པའི་ཚོན་རྩི་དཀར་པོ་བླུགས་པའི་ལྕགས་ཀྲིང་ཞིག་བཅས་
བཞག་ཡོད། ཡུད་ཙམ་རྗེས་སུ་ཁྱི་རྣམས་གཅིག་མཇུག་གཉིས་མཐུད་ཀྱི་ཁོ་པའི་
འཁྲིས་སུ་ཡོང་སྟེ་ཁོ་པ་གཞིས་ཀའི་ཁང་པའི་ནང་སྣེ་ཁྲིད་བྱས་ཡོད། བློ་གྲོས་སྟོབས་
ཀྱིས་དབུལ་བའི་དུད་འགྲོ་དེ་དག་གིས་ད་ལམ་གྱི་དོན་རྐྱེན་དེའི་རྒྱབ་ལོངས་ཅི་ཡིན་གསལ་
རྟོགས་ཐུབ་མེད་པ་རེད། འོན་ཀྱང་ཅུང་བློ་རིག་བཀྲ་བའི་བོང་རྒན་བྷེ་ཇན་མཱིན་གྱིས་
གནད་དོན་དེའི་རྒྱབ་ལྗོངས་ཤེས་པའི་ཚུལ་གྱིས་མགོ་བོ་ཅོག་ཅོག་བྱས་ཡོད་ཀྱང་ཁོ་པས་
དུད་འགྲོ་གཞན་ཚོར་རང་ཉིད་ཀྱིས་ཤེས་རྟོགས་བྱུང་ལུགས་བརྗོད་མེད། ཉིན་ཤས་
རྗེས་སུ་མཱུ་རི་རང་ཉིད་བཀའ་རྒྱ་དོན་ཚན་བདུན་པོ་ཀློག་བཞིན་པའི་སྐབས་དུད་འགྲོ་ཚོས་
དེ་སྔོན་ནོར་འཁྲུལ་དུ་འཛིན་པར་ཤེས་པའི་དོན་རྐྱེན་ཞིག་ཡོད་པ་གསལ་རྟོགས་
ཐུབ་ཡོད། དུད་འགྲོ་བྱིངས་རྣམས་ཀྱི་ཡིད་ངོར་དེ་སྔོན་གྱི་བཀའ་རྒྱ་དོན་ཚན་ལྔ་པའི་
ནང་དུད་འགྲོ་གཅིག་གིས་ཀྱང་ཆང་རག་ཐུང་མི་ཆོག་ཅེས་གསལ་ཡོད་པ་དྲན་མོད། འོན་
ཀྱང་ད་ལམ་གྱི་རྩ་ཚིག་དོན་ཚན་ལྔ་པའི་ནང་དུད་འགྲོ་གཅིག་གིས་ཀྱང་ཚད་ལས་བརྒལ
བའི་ཆང་རག་འཐུང་མི་ཆོག་ཅེས་གསལ་ཡོད་པ་རེད།

ལེའུ་དགུ་པ།

མི་ཕྱུགས་གཉིས་ཀྱི་ཐབ་འཁྲུག་ནང་རྐྱེན་ལམ་དུ་ཕྱིན་པའི་དུད་འགྲོར་དྲན་གསོ་བྱེད་པའི་
དུས་སྟོན་མཇུག་རྫོགས་པའི་ཉིན་རྗེས་མ་དེ་ནས་ཁོ་ཚོས་རླུང་ཤུགས་འཕྲུལ་འཁོར་གྱི་ཁང
པ་སླར་ཡང་འཛུགས་སྐྲུན་བྱ་རྒྱུ་འགོ་འཛུགས་བྱས་པས་བྷོག་སར་གྱིས་རང་ནུས་ཡོད་རྒུ་
བཏོན་ནས་ཐ་ན་ཉིན་གྲངས་གཅིག་ཀྱང་ལས་ཀ་ནས་དགོངས་ཞུ་མ་བྱས་པ་མ་ཟད་། རང་
ཉིད་ཀྱི་སུག་པར་ན་ཟུག་ཅི་ཙམ་ཆེ་ཡང་དུད་འགྲོ་བྱིངས་ཚོར་དེའི་སྐོར་མ་བརྗོད་པར་དཀའ་
བའི་ལས་ཁོ་ནར་འབད་ཐབས་བྱས་སྟབས་མེ་མདས་བཟོས་པའི་ཁོ་པའི་སུག་པའི་རྨ་ཁ་
དེ་བཞིན་དྲག་སྐྱེ་ཡོང་རྒྱུར་དུས་ཡུན་རིང་པོ་འགོར་པ་རེད། འོན་ཀྱང་དགོང་མོ་ལས
མཚམས་བཞག་རྗེས་ཁོ་པས་རྒོད་མ་ཁཱོ་ལཱི་ཝར་ལ་རང་ཉིད་ཀྱི་སུག་པར་ན་ཟུག་གཏོང་གི་
ཡོད་ལུགས་བརྗོད་ཀྱི་ཡོད་པས་ཁོ་མོས་རང་ཉིད་ཀྱིས་ཁས་སྨན་རྩ་ལྡད་དེ་ཁོ་པའི་རྨ་ཁ་
གསོ་ཐབས་བྱེད་པ་དང་སྦྲགས་བོང་རྒན་བྷེ་ཇན་མཱིན་དང་ཁོ་མོ་གཉིས་ཀྱིས་རྟ་བྱིངས་དང་
འདྲ་བར་ཁོ་པའི་གློ་ནད་འཆི་རྐྱེན་དུ་འགྱུར་སྲིད་ལུགས་བརྗོད་དེ་བྷོག་སར་ལ་ཕྱིས་སུ་ངལ་
རྩོལ་ལ་དེ་ཙམ་འབད་པ་བྱེད་མི་དགོས་པའི་སྙིང་གཏམ་བརྗོད་ཡོད། འོན་ཀྱང་བྷོག་
སར་གྱི་དམིགས་ཡུལ་གཅིག་པོ་ནི་རང་ཉིད་རྒན་གཡོལ་མ་བྱས་གོང་རླུང་ཤུགས་འཕྲུལ་
འཁོར་གྱི་ཁང་པ་དེ་བཞིན་ལེགས་གྲུབ་ཟིན་པ་བྱ་རྒྱུ་དེ་ཡིན་ལུགས་བརྗོད་དེ་ཁོ་གཉིས་ཀྱི་
ཤ་ཚའི་སློབ་གསོ་ལ་ཉན་འཇོག་བྱེད་ཀྱི་མེད། དུད་འགྲོའི་གཞིས་ཀ་དེའི་རྩ་ཁྲིམས་
ཐོག་མར་གཏན་འབེབས་བྱེད་སྐབས་རྟ་དང་ཕག་པ་རྣམས་ཀྱི་རྒན་གཡོལ་ལོ་ཚད་བཅུ་གཉིས་
ནས་ཡིན་པ་དང་། བ་ཕྱུགས་རྣམས་བཅུ་བཞི། ཁྱི་རྣམས་དགུ་པ། ལུག་རྣམས་
བདུན་པ། དེ་པོ་དང་ངང་པ་རྣམས་ལོ་ལྔ་པ་ནས་ཡིན་པ་གཏན་འཁེལ་བཟོས་ཡོད་པ་
རེད། དེ་སྔོན་དུད་འགྲོ་གཅིག་ལའང་རྒས་ཕོག་ལོངས་སུ་སྤྱོད་རྒྱུ་བྱུང་མེད་སྟབས་
ཚང་མ་དོན་གནད་དེའི་ཐད་ཞི་མཐུན་བྱུང་ཡང་ཕྱིས་སུ་གནད་དོན་དེར་གླེང་སློང་ཇེ་མང་དུ་
གྱུར་ཡོད། དེ་སྔོན་གྱི་སྤང་ཐང་དེ་བཞིན་འབྲུ་འདེབས་ཡུལ་གྱི་ཞིང་སར་གྱུར་ཟིན་
སྟབས་རྩ་ཐང་ཆེན་པོ་དེའི་ཟུར་ཆ་ཞིག་ལ་ལྕགས་ར་བསྐོར་ཏེ་རྒས་གཡོལ་བཏང་པའི་དུད་
འགྲོའི་ཆེད་རྩ་བཟོ་རྒྱུ་ཡིན་པའི་གླེང་སློང་རྦ་རླབས་ལྟར་འཕྱུར་བཞིན་ཡོད་པ་རེད། དེ་
ཡང་རྒས་གཡོལ་ཟིན་པའི་རྟ་ཞིག་ལ་ཉིན་རེར་རྒས་ཕོགས་མ་རྨོས་ལོ་ཏོག་རྒྱ་མ་ལྔ་
དང་། དགུན་ཁའི་སྐབས་རྩ་རྒྱ་མ་བཅོ་ལྔ་དང་ལ་ཕུག་གཅིག་མ་ཟད་སྤྱི་དམངས་
གུང་སེང་སྐབས་ཀུ་ཤུ་རེ་ཡིན་ལུགས་བརྗོད་ཀྱི་ཡོད། འབྱུང་འགྱུར་གྱི་དབྱར་དུས་སུ་
རྟ་རྒན་བྷོག་སར་རང་ལོ་བཅུ་གཉིས་ལ་སོན་པའི་སྐྱེས་སྐར་དུས་ཆེན་ཡིན་མོད་ཀྱང་ཆེས་
སྟབས་མ་ལེགས་པ་ཞིག་ལ་ལོ་དེའི་དགུན་ཁར་སྔོན་ལོ་ལྟར་གནམ་གཤིས་གྲང་ངར་ཤིན་
ཏུ་ཆེ་བས་དུད་འགྲོ་ཚོའི་བཟའ་བཅའ་དཀོན་པོར་གྱུར་ཏེ་ཁོ་ཚོའི་འཚོ་བའི་ཐད་དཀའ་ཁག་
ཆེན་པོ་བྱུང་ཡོད། རྒྱུ་མཚན་དེ་ལ་བརྟེན་ཕག་པ་དང་ཁྱི་རྣམས་ཀྱི་བཟའ་བཅའ་མ་
གཏོགས་དེ་མིན་དུད་འགྲོ་སྤྱི་མང་གི་བཟའ་བཅའི་ཐོབ་ཆ་ཉུང་དུ་བཏང་ཡོད། འོན་
ཀྱང་སཱི་ཁིའུ་ལཱར་གྱིས་དུད་འགྲོ་ཚང་མའི་བཟའ་བཅའི་ཐོབ་ཆར་མང་ཉུང་གཅིག་ཀྱང་མེད་
པར་ཆ་སྙོམས་བྱས་ཚེ་དུད་འགྲོའི་རིང་ལུགས་ཀྱི་རྩ་དོན་དང་འགལ་ལུགས་བརྗོད་དེ་ཕག་
པ་དང་ཁྱི་རྣམས་ཀྱི་ཐོབ་ཆ་བཅགས་མེད་པ་རེད། མདོར་ན་སཱི་ཁིའུ་ལར་གྱིས་གཡོ་
བྱུས་ལ་བརྟེན་ནས་དུད་འགྲོའི་གཞིས་ཀ་དེར་བཟའ་བཅའི་དཀའ་ཁག་མེད་པར་བརྗོད་དེ་
དུད་འགྲོ་བྱིངས་རྣམས་ཁོ་པའི་རྫུན་གྱི་ཁུང་བུའི་ནང་དཀའ་ཁག་མེད་པར་བཙུད་པ་རེད། སྤྱིར་
སྐབས་དེར་དུད་འགྲོའི་གཞིས་ཀ་དེ་ཉམས་རྒུད་ཀྱི་གནས་སུ་ལྷུང་སྟེ་དུད་འགྲོ་བྱིངས་རྣམས
ཀྱི་བཟའ་བཅའི་ཐོབ་ཆ་བསྐྱར་སྙོམས༼ སཱི་ཁཱིའུ་ལཱར་གྱིས་བཟའ་བཅའ་”བསྐྱར་སྙོམས་”ཞེས་
པའི་ཐ་སྙད་ཁོ་ན་སྤྱོད་པ་ལས་“བཟའ་བཅའ་བཅགས་པའམ་ཉུང་འཕྲི་ཞེས་པའི་ཚིག་དེ་
ནམ་ཡང་བེད་སྤྱོད་བྱེད་ཀྱི་མེད།༽ མི་བྱ་མཐུ་མེད་དུ་གྱུར་ཀྱང་ཁོ་ཚོའི་འཚོ་གནས་སྐུ་
ཞབས་ཇཱོན་སི་བཞུགས་སྐབས་ཀྱི་ཁོ་ཚོའི་འཚོ་གནས་ལས་བལྟོས་འཇོག་གི་ལེགས་པ་
ཡོད། སཱི་ཁཱིའུ་ལཱར་གྱིས་སྐད་གསང་མཐོན་པོས་དུད་འགྲོ་ཚོར་ཡུག་པོ་དང་། རྩ་
སྐྱ། ཉུང་མ་སོགས་སྐུ་ཞབས་ཇཱོན་སཱི་གཞིས་བདག་ཡིན་སྐབས་ལས་མང་བ་ཡོད་པ
མ་ཟད་ཁོ་ཚོའི་ལས་ཡུན་སྔར་བས་ཐུང་བ་དང་། འཐུང་ཆུའི་སྤུས་ཚད་ལེགས་པ།
དུད་འགྲོ་རྣམས་སྔར་བས་ཚེ་རིང་བ་འཚོ་ཐུབ་ལུགས་དང་ཁོ་ཚོའི་ཕྲུ་གུ་མང་པོ་ཞིག་དུས་
མིན་འཆི་རྐྱེན་དུ་མ་སོང་བ། ཕྱུགས་རར་སོག་མ་སྔར་བས་མང་བ་ཡོད་པས་འཇུ་
བས་བཟས་པའི་སྡུག་བསྔལ་ཉུང་བ་ཡོད་ལུགས་དུད་འགྲོ་ཚོར་ཞིབ་ཅིང་ཕྲ་བའི་སྒོ་ནས་འགྲེལ་
བརྗོད་བྱས་ཡོད། དུད་འགྲོ་ཚང་མས་ཁོ་པས་བཤད་པའི་གཏམ་བཤད་དེར་དོགས་
འཆར་སྤུ་ཙམ་མེད་པར་ཡིད་ཆེས་གཙང་འགེལ་བྱས་ཏེ་སྐུ་ཞབས་ཇཱོན་སི་དང་ཁོང་གི་མཛད་
རྗེས་རྣམས་ཁོ་ཚོའི་དྲན་པའི་ཀློང་ནས་གར་སོང་ཆ་མེད་དུ་གྱུར། དུད་འགྲོ་ཚོས་རང་
ཉིད་ཀྱི་འཚོ་བ་དཀའ་ཁག་ཆེ་ཞིང་རྟག་ཏུ་གྲང་ལྟོག་གི་མནར་བ་མ་ཟད་། ཁོ་ཚོ་གཉིད་
ཁུག་པའི་དུས་ཚོད་མ་གཏོགས་དུས་རྟག་ཏུ་ལས་ཀ་ཁོ་ན་བྱེད་དགོས་པའི་དངོས་དོན་གནས
བབ་དེ་རྟོགས་ཀྱི་ཡོད་ལ་ཕྱོགས་གཞན་ཞིག་ནས་ཁོ་ཚོའི་མིག་སྔའི་འཚོ་བ་དེ་ལས་སྐུ་
ཞབས་ཇཱོན་སི་བཞུགས་སྐབས་ཀྱི་ཁོ་ཚོའི་འཚོ་བའི་གནས་བབ་ཞན་པ་འདོད་ཀྱི་ཡོད་པ་སྨྲོས་
མེད་ཡིན། ཁོ་ཚོས་བསམ་བློ་འཁྱེར་བཟོ་དེ་འདྲ་ཞིག་འཛིན་པ་དེས་སེམས་ནང་བག་
ཕེབས་ཀྱི་ཚོར་འདུ་དྲོ་སོབ་སོབ་ཅིག་སྦྱིན་བཞིན་ཡོད། དེ་ཙམ་དུ་མ་ཟད་སྐུ་ཞབས་
ཇཱོན་སི་ལགས་གཞིས་ཀ་དེའི་ཕྱུགས་བདག་གནང་པའི་སྐབས་སུ་དུད་འགྲོ་རྣམས་ཁོང་
གི་བྲན་གཡོག་ཡིན་ལུགས་སཱི་ཁིའུ་ལཱར་གྱིས་བརྗོད་པ་བཞིན་ད་ཆ་ཁོ་ཚོ་རང་དབང་ཡིན་
པ་དེས་སྔོན་གྱི་ཁོ་ཚོའི་འཚོ་བ་དང་ད་ལྟའི་ཁོ་ཚོའི་འཚོ་བ་གཉིས་ཀྱི་ཁྱད་པར་ཡིན་པར་ཡིད་
ཆེས་བྱེད་ཀྱི་ཡོད། ལོ་དེའི་སྟོན་ཁར་ཕག་མོ་བཞི་ཀར་ཁྱོན་བསྡོམས་ཕག་ཕྲུག་སུམ་
ཅུ་སོ་གཅིག་སྐྱེས་པས་གཞིས་ཀར་བཟའ་བཅའ་ཟ་མཁན་སྔར་བས་མང་དུ་ཕྱིན་པ་རེད། གསར་
སྐྱེས་ཕག་ཕྲུག་དེ་དག་གི་སྤུ་ཁ་ཁྲ་ཁྲ་ཡིན་པ་མ་ཟད་ཕག་རྣམས་ཀྱི་ཁྲོད་ནས་ནེ་བྷོ་ལན་
ཁོ་ན་ཕོ་ཕག་ཡིན་པས་ཕག་ཕྲུག་དེ་དག་གི་ཕ་སུ་ཡིན་པ་ནི་ཚོད་དཔག་བྱ་རྒྱུ་ལས་སླ་པོ་
ཆགས་ཡོད། ནེ་བྷོ་ལཱན་གྱིས་སོ་ཕག་དང་མདུང་མ་མངགས་ཉོ་ཚར་རྗེས་གཡུལ་
ཁང་གི་ལྡུམ་རའི་ནང་སློབ་ཁང་ཞིག་གསར་རྒྱག་བྱ་རྒྱུ་ཡིན་ལུགས་ཁྱབ་བསྒྲགས་བྱས་པ་
དང་། སློབ་ཁང་གསར་རྒྱག་མ་ཚར་བའི་བར་འགལ་དུས་སྐབས་དེར་ནེ་བྷོ་ལཱན་རང་
ཉིད་ཀྱིས་ཕག་ཕྲུག་དེ་དག་ལ་གཡུལ་ཁང་གི་ཐབ་ཚང་ནང་སློབ་ཁྲིད་བྱས་ཡོད་པ་མ་ཟད་
ཕག་ཕྲུག་རྣམས་ལྡུམ་རའི་ནང་ལོགས་སུ་ལུས་རྩལ་སོགས་རྩེད་པ་ལས་དུད་འགྲོ་གཞན་
རྣམས་ཀྱི་མཉམ་དུ་རྩེད་གཡེང་བྱེད་དུ་འཇུག་གི་མེད། དུས་མཚམས་དེ་སྐབས་ཁོ་
ཚོས་སྒྲིག་གཞི་ཞིག་གསར་བཅོས་ཀྱིས་ལམ་ཅི་འདྲ་ཞིག་གི་ཐོག་ཕག་པ་ཞིག་དང་དུད་འགྲོ་
གཞན་སུ་འདྲ་ཞིག་ཕན་ཚུན་ཐུག་ཚེ་དུད་འགྲོ་གཞན་དེ་ལམ་གྱི་ཟུར་དུ་གཡོལ་ཏེ་སྔོན་ལ་
ཕག་པ་དེ་འགྲོ་རུ་འཇུག་དགོས་པ་མ་ཟད། གནས་རིམ་མཐོ་དམའ་ཅི་འདྲ་ཞིག་ཡིན་
རུང་ཕག་པ་ཚང་མར་རེས་གཟའ་ཉི་མའི་ཉིན་རང་ཉིད་ཀྱི་མཇུག་མའི་རྩེར་དར་ཆིངས་ལྗང་
ཁུ་གྱོན་རྒྱུའི་ཐོབ་ཐང་ཡོད་ལུགས་གཏན་འབེབས་བྱས་ཡོད། སྤྱིར་ལོ་དེའི་ནང་དུད་
འགྲོའི་གཞིས་ཀའི་ནང་ཕྱོགས་གང་ས་ནས་བྱ་བ་ལེགས་ལམ་དུ་ཕྱིན་ཀྱང་གཞིས་ཀ་དེར་
དངུལ་མི་འདང་པའི་དཀའ་ཁག་ད་དུང་ཡང་འཕྲད་བཞིན་ཡོད་པ་རེད། གང་ལགས་
ཤེ་ན། ཁོ་ཚོས་སློབ་ཁང་གསར་རྒྱག་ཆེད་སོ་ཕག་དང་ས་དཀར། བྱེ་མ་སོགས་
ཉོ་དགོས་པ་མ་ཟད་རླུང་ཤུགས་འཕྲུལ་འཁོར་ཉོ་བྱེད་ཀྱི་དངུལ་ཡང་གསོག་སྒྲུབ་བྱེད་རྒྱུ་གལ་
ཆེན་པོ་ཆགས་ཡོད། དེ་ཙམ་དུ་མ་ཟད་ཁང་པར་ཡང་ལ་དང་། ནེ་བྷོ་ལཱན་ལ་བྱེ་མ་
ཀ་ར་(ནེ་བྷོ་ལཱན་གྱིས་ཕག་པ་བྱིངས་རྣམས་ཀྱིས་བྱེ་མ་ཀ་ར་བཟས་ཚེ་རྒྱག་པ་ཆགས་པར་
བསྙད་དེ་ཟ་རུ་འཇུག་གི་མེད་པ་རེད།)དེ་བཞིན་དུ་རྣམ་ཀུན་གྱི་མཁོ་དངོས་ལས་ཀའི་ལག་
ཆ་དང་། གཟེར། སྐུད་པ། རྡོ་སོལ། གློག་ཐག ལྕགས་ཧྲུག ཁྱི་
རྣམས་ཀྱི་བག་མངར་སོགས་ཉོ་དགོས་ཀྱི་ཡོད་པ་རེད། དེར་བརྟེན་སོག་མ་དང་ཞོགས་
ཀོག་གི་ལོ་ཏོག་ཆ་ཤས་གཅིག་བཅས་བཙོང་པ་མ་ཟད་བྱ་དེའི་སྒོ་ང་ཕྱིར་བཙོང་བྱས་ཏེ་བདུན་
ཕྲག་རེར་བདུན་ཕྲག་སྔོན་མར་བཙོངས་པའི་སྒོ་ང་ཡི་ཁ་གྲངས་སྟེང་དྲུག་བརྒྱ་རེ་སྤར་
སྟབས་ལོ་དེར་བྱ་མོ་ཚོས་རང་རིགས་བྱ་དེའི་གྲངས་འབོར་སྔར་རྒྱུན་བཞིན་སླེབས་པར་བྱ་
ཆེད་བྱ་ཕྲུག་སྐྱེ་སྲིང་བྱེད་རྒྱུ་ཁག་པོ་བྱུང་ཡོད། དེ་སྔོན་ཕྱི་ཟླ་བཅུ་གཉིས་པའི་ནང་ཉུང་
འཕྲི་བྱས་ཟིན་པའི་དུད་འགྲོ་བྱིངས་རྣམས་ཀྱི་བཟའ་བཅའི་ཐོབ་ཆ་སླར་ཡང་ཕྱི་ཟླ་གཉིས་པའི་
ནང་ཉུང་འཕྲི་བྱས་པ་མ་ཟད་རྡོ་སྣུམ་གསོག་འཇོག་བྱ་ཆེད་དུད་འགྲོའི་ཕྱུགས་རའི་ནང་ལྒང་
བཞུའང་སྤར་མི་ཆོག་པ་བཟོས་ཡོད། འོན་ཀྱང་ཕག་པ་རྣམས་དུད་འགྲོ་གཞན་ཁག་
དང་མི་འདྲ་བར་སྔར་བཞིན་བདེ་སྐྱིད་བག་ཕེབས་ཀྱི་འཚོ་བར་རོལ་གྱི་ཡོད་པ་རེད། ཟླ་
བ་གཉིས་པའི་ཉིན་གུང་ཞིག་ལ་དེ་སྔོན་དུད་འགྲོ་ཚོས་ཡེ་ནས་ཚོར་མྱོང་མེད་པའི་རོ་བཅུད་
ལྡན་པའི་དྲི་བསུང་ཞིག་ཁང་པའི་ར་སྐོར་བརྒྱུད་ཆང་བཟོ་ཡུལ་གྱི་ཁང་ཆུང་ནས་འཐུལ་བཞིན་
ཡོད་པ་རེད། ཁང་ཆུང་དེ་བཞིན་སྐུ་ཞབས་ཇཱོན་སི་གཞིས་ཀ་དེ་ནས་གནས་དབྱུང་
བཏང་རྗེས་ཐབ་ཚང་གི་ཕར་ཕྱོགས་སུ་རང་དགར་བེད་མེད་དུ་གནས་ཡོད་པ་རེད། དུད་
འགྲོ་ཚོས་དྲི་བསུང་སྣ་ལམ་དུ་ཚོར་སྐབས་དུད་འགྲོ་རྣམས་ཀྱི་ཁྲོད་ནས་དུད་འགྲོ་གཅིག་
གིས་“འདི་ནི་ནས་བཙོས་པའི་དྲི་མ་རེད་ཅེས་བརྗོད་པར་དུད་འགྲོ་བྱིངས་རྣམས་ཀྱིས་དང་
བ་ཆེན་པོས་དྲི་བསུང་དེ་བསྣམས་པས་ཁོ་ཚོའི་ཡིད་ངོར་དེ་ཉིན་གྱི་ཁོ་ཚོའི་དགོང་མོའི་ཁ་
ལག་ལ་ཆང་ཉོག་གྲོ་མོ་ཞིག་བཟོ་ཡི་མེད་དམ་བསྙམས་ཡོད། འོན་ཀྱང་དེ་ཉིན་དགོང་
མོའི་དུད་འགྲོའི་ཁ་ལག་ལ་ཆང་ཉོག་མེད་ཁར་ཕྱིས་ཀྱི་རེས་གཟའ་ཉི་མའི་ཉིན་ནས་བཟུང་
ཆང་ཉོག་དེ་ཕག་པ་རྣམས་ཀྱི་ཆེད་དུ་གསོག་ཉར་བྱ་རྒྱུ་ཡིན་ལུགས་ཁྱབ་བསྒྲགས་བྱས་པ་
མ་ཟད་ཤིང་འབྲས་ལྡུམ་རའི་ཕར་ཕྱོགས་ཀྱི་ཞིང་སྟེང་ནས་བཏབ་ཟིན་ཡོད། ཕྱིས་སུ་
ཕག་པ་ཚང་མར་ཉིན་ལྟར་བཟའ་བཅའི་རྒྱས་བཅད་དུ་ཨ་རག་(བྷི་འར་)ཕྲན་ཙམ་རེ་དང་། ནེ་
བྷོ་ལཱན་རང་ཉིད་ལ་རྣམ་ཀུན་ནས་(CrownDerby) ཞེས་པའི་སྡེར་ཞོང་ནང་གྷ་
ལན་(Gallon)ཕྱེད་ཀ་རག་གི་ཡོད་པའི་གནས་ཚུལ་རྣམས་མེ་ལྕེ་བཞིན་གང་སར་
ཁྱབ། དོན་གནད་དེས་རྐྱེན་པས་ཕག་པ་ཚོས་དུད་འགྲོ་ཁྱོན་ཡོངས་ལ་དཀའ་ཚེགས་
འཕྲད་སྐབས་དུད་འགྲོའི་མེ་ཚེ་སྔར་བས་རིན་ཐང་ཆེ་བ་ཡོད་ལུགས་བརྗོད་དེ་ཁོ་ཚོར་འཕྲད་
པའི་དཀའ་ཁག་དེར་རིན་ཡོད་ལུགས་དང་། རིན་ཐང་དེ་ཁོ་ཚོའི་དཀའ་ཁག་དང་དོ་
མཉམ་བྱས་ཏེ་གཞིས་ཀ་དེར་སྔར་བས་མང་བའི་གླུ་གཞས་གཏོང་བ་དང་། གཏམ་
བཤད་ཀྱི་བྱེད་སྒོ་སོགས་མང་བ་གཏོད་པ་རེད། དེ་ཙམ་དུ་མ་ཟད་ནེ་བྷོ་ལཱན་གྱིས་
ཕྱིས་སུ་བདུན་ཕྲག་གཅིག་གི་ནང་“རང་འགུལ་གྱི་རྔམ་སྟོན་ཁྲོམ་སྐོར་”ཞེས་པ་རེ་ཚོགས་
རྒྱུ་དང་། དེའི་དམིགས་ཡུལ་ནི་དུད་འགྲོའི་གཞིས་ཀའི་འཐབ་རྩོད་ལས་རྣམ་པར་
རྒྱལ་བ་དེར་དགའ་སྟོན་བྱ་རྒྱུ་ཡིན་ལུགས་བརྗོད་ཡོད། དེར་བརྟེན་གཏན་འབེབས་
བཟོས་པའི་ཁྲོམ་སྐོར་དེའི་སྐབས་སུ་དུད་འགྲོ་རྣམས་དམག་མིའི་རུ་བསྟར་བཞིན་ཐོག་མར་
ཕག་རྣམས་དང༌། དེ་རྗེས་རིམ་བཞིན་རྟ། བ་ཕྱུགས། ལུག ཁྱིམ་བྱ་རྣམས་
རུ་སྒྲིག་བྱེད་དགོས་ཀྱི་ཡོད་པ་རེད། བྱེད་སྒོ་དེའི་སྐབས་ཁྱི་རྣམས་ཀྱིས་རུ་བསྟར་གྱི་
མཐའ་ནས་བསྐོར་བ་དང་རུ་བསྟར་གྱི་མདུན་དུ་བྱ་ཕོ་གཞོན་སྐྱེས་ནག་པོ་དེ་རུ་སྒྲིག་བྱེད་
ཀྱི་ཡོད། བྷོག་སར་དང་རྒོད་མ་ཁཱོ་ལཱི་ཝར་ཡིས་བྱེད་སྒོ་ནམ་ཡིན་ལ་དུད་འགྲོའི་སུག་
པ་དང་། རྭ་ཅོའི་རྟགས། བློ་མཐུན་ནེ་བྷོ་ལཱན་སྐུ་ཚེ་ཡུན་དུ་བརྟན་པར་ཤོག་ཅེས་པ་
ལ་སོགས་པ་བྲིས་ཡོད་པའི་དར་དཔྱང་ཞིག་འཁྱེར་གྱི་ཡོད། ཕྱིས་སུ་ནེ་བྷོ་ལཱན་ལ་
ཆེད་དུ་བྲིས་པའི་བསྟོད་ཚིག་སྙན་ངག་འགའ་དུད་འགྲོ་ཚོས་སྐབས་དེར་གྱེར་འདོན་བྱེད་
དགོས་པ་མ་ཟད་སཱི་ཁིའུ་ལཱར་གྱིས་ཉེ་སྔོན་དུད་འགྲོའི་གཞིས་ཀའི་བཅའ་བཟའ་འབོར་ཚད་
སྔར་བས་འཕར་སྣོན་བྱུང་ལུགས་ཀྱི་གཏམ་བཤད་བྱེད་པའི་སྟེང་ནམ་མཁར་རྒྱལ་ཁའི་མེ་
མདའ་ཞིག་ཀྱང་རྒྱག་གི་ཡོད་པ་རེད། དུད་འགྲོའི་ཁྲོད་ནས་ལུག་རྣམས་ནི་རང་འགུལ་
རྔམ་སྟོན་ཁྲོམ་སྐོར་དེར་དང་ཞེན་ཆེ་ཤོས་ཡིན་པས་གལ་ཏེ་དུད་འགྲོ་ག་གེ་མོ་ཞིག་གིས་
བྱེད་སྒོ་དེ་བཞིན་དུས་ཚོད་ཆུད་ཟོས་སུ་གཏོང་མཁན་ཞིག་དང༌། གྲང་ངར་ཁྲོད་དུས་
རྟག་ཏུ་ལངས་དགོས་པར་ཡིད་མི་རང་པའི་རྣམ་འགྱུར་བསྟན་ཚེ་(དུད་འགྲོ་འགའ་ཤས་
ཀྱིས་ཕག་དང་ཁྱི་རྣམས་རང་ཉིད་ཀྱི་ཉེ་འདབས་སུ་མེད་སྐབས་བྱེད་སྒོ་དེར་མི་འདོད་པའི་
རྣམ་འགྱུར་བསྟན་མྱོང་ཡོད།)ལུག་རྣམས་ཀྱིས་མགྲིན་དབྱངས་གཅིག་གིས་ཐོག་ནས་
“སུག་ལག་བཞི་ཅན་སྤྱོད་བཟང་དང་། རྐང་ལག་གཉིས་ཅན་སྤྱོད་ངན་”ཡིན་ལུགས་
བརྗོད་དེ་ཁོང་རྣམས་ཁུ་སིམ་མེར་འཇོག་གི་ཡོད་པ་རེད། ཕྱོགས་ཡོངས་ནས་བརྗོད་
ཚེ་བྱེད་སྒོ་དེར་སྐོན་བརྗོད་བྱེད་མཁན་ཡོད་མིན་ལ་མ་ལྟོས་པར་དུད་འགྲོ་ཕལ་མོ་ཆེ་དེར
དགའ་པོ་ཡོད་པ་རེད། ཁོ་ཚོས་རང་ཉིད་རང་གི་མགོན་ཡིན་ཞིང་རང་ཉིད་ཀྱིས་བྱས་
པའི་ལས་ཀའི་གྲུབ་འབྲས་རྣམས་རང་ཉིད་ལ་ལོངས་སུ་སྤྱོད་རྒྱུ་ཡོད་པར་ངོས་འཛིན་བྱེད་
པ་དེ་བཞིན་རང་ཉིད་ལ་བག་ཕེབས་ཀྱི་ཚོར་འདུ་ཞིག་སྦྱིན་གྱི་ཡོད་པ་རྟོགས་ཡོད། རྔམ་
སྟོན་ཁྲོམ་སྐོར་བྱེད་སྒོའི་ཁྲོད་ཀྱི་སྙན་འཇེབས་གླུ་དབྱངས་དང༌། རུ་སྒྲིག་ཁྲོམ་སྐོར།
སཱི་ཁིའུ་ལཱར་གྱི་དུད་འགྲོའི་གཞིས་ཀ་ཡར་རྒྱས་ཕྱིན་ལུགས་ཀྱི་ཟིན་ཐོ་ཁྱབ་བསྒྲགས། མེ་
མདའི་སྐད་སྒྲ བྱ་གསར་གྱི་བྱ་སྐད། དར་ཆའི་ལྷབ་ལྷུབ་གཡོ་འགུལ་སོགས་ཀྱི་
ཁྲོད་དུད་འགྲོ་ཚོས་རེ་ཞིག་རིང་རང་ཉིད་ཀྱི་གྲོད་ཁོག་སྟོང་པ་ཡིན་པ་བརྗེད་ཐུབ་ཀྱི་ཡོད། ཕྱི་
ཟླ་བཞི་པའི་ནང་དུད་འགྲོའི་གཞིས་ཀ་དེ་བཞིན་སྤྱི་མཐུན་རྒྱལ་ཁབ་ཅིག་ཡིན་པར་ཁྱབ་
བསྒྲགས་བྱས་ཡོད་སྟབས་ཁོ་ཚོས་སྲིད་འཛིན་འདེམས་བསྒུག་བྱ་རྒྱུ་དེ་གལ་ཆེན་པོ་ཆགས་
ཡོད། འོན་ཀྱང་ཁོ་ཚོའི་ཁྲོད་ནས་སྲིད་འཛིན་འོས་ཆོས་གཅིག་ཁོ་ན་ལས་མེད་ཅིང་
གཅིག་པོ་དེ་ནི་ནེ་བྷོ་ལཱན་ཁོ་པ་རང་ཉིད་ཡིན་པས་དུད་འགྲོ་ཚོས་མ་གྲོས་གཅིག་མཐུན་གྱིས་
ཁོ་པ་སྲིད་འཛིན་དུ་འོས་འདེམས་བྱས་པ་རེད། ནེ་བྷོ་ལཱན་སྲིད་འཛིན་ལ་འོས་འདེམས་
བྱས་པའི་ཉིན་མོ་དེར་སཱི་ནོ་བྷོ་ཡིས་སྐུ་ཞབས་ཇཱོན་སི་དང་མཉམ་དུ་ལྐོག་གཡོ་ངན་བྱུས་
བཤམས་ལུགས་ཀྱི་གནས་ཚུལ་ཞིབ་ཕྲ་གསལ་བའི་ཡིག་ཆ་ཞིག་གསར་རྙེད་བྱུང་ལུགས
ཁྱབ་བསྒྲགས་བྱས་ཡོད། དེའི་ཐོག་ནས་དུད་འགྲོ་ཚོས་ངོས་འཛིན་བྱས་པ་ལྟར་སཱི་
ནོ་བྷོ་ཡིས་སྤྱང་གྲུང་ལྡན་པའི་སྒོ་ནས་ཕྱུགས་རའི་གཡུལ་འཁྲུག་སྐབས་དུད་འགྲོ་རྣམས་
ཆེད་མངགས་ཕམ་དུ་བཅུག་པ་ཙམ་དུ་མ་ཟད། ཁོ་པས་མངོན་སུམ་འཛེམས་མེད་
ཀྱིས་སྐུ་ཞབས་ཇོན་གྱི་ཕྱོགས་ལ་ལངས་ཏེ་དུད་འགྲོ་ཚོར་རྒོལ་བ་དེ་བསྟན་ལུགས་བརྗོད།
དེས་ན་སཱི་ནོ་བྷོ་ཡིས་དོན་དམ་དུ་དུད་འགྲོར་རྒོལ་མཁན་མིའི་རིགས་ཀྱི་སྣེ་ཁྲིད་པ་བྱས་
ཏེ་ཁ་ནས་ཀྱང་“འགྲོ་བ་མིའི་རིགས་དུས་ཡུན་རིང་པོར་གནས་པར་ཤོག་”ཅེས་བརྗོད་
བཞིན་གཡུལ་སར་ཁོ་ཚོའི་འགོ་དཔོན་བྱས་པ་དང༌། དུད་འགྲོ་འགའ་ཤས་ཀྱིས་ད་
དུང་ཡང་དྲན་བཞིན་པའི་ཁོ་པའི་སྒལ་པའི་རྨ་ཁ་དེ་ནི་ནེ་བྷོ་ལཱན་གྱིས་སོ་བཏབ་པ་ལྟར་སྣང་།
ལོ་དེའི་དབྱར་དཀྱིལ་ཙམ་ལ་དུས་ཡུན་ལོ་བདུན་ཙམ་གར་སོང་ཆ་མེད་དུ་གྱུར་པའི་ཕོ་རོག་
མཱོ་སི་གློ་བུར་གཞིས་ཀ་དེར་འབྱོར་པ་རེད། སྤྱིར་ཁོ་པ་དུས་ཡུན་ལོ་ངོ་བདུན་ཙམ་རིང་
ས་ཕྱོགས་གཞན་དུ་གནས་སྡོད་བྱས་ཡོད་ཀྱང་ཁོ་པའི་གཤིས་སྤྱོད་ལ་ད་དུང་ཡང་འགྱུར་
བ་ཡེ་ནས་ཕྱིན་མེད་པར་སྔར་རྒྱུན་བཞིན་ལས་ཀ་མི་བྱེད་པར་ཤུ་གར་ཊིའི་རི་བོའི་སྐོར་གླེང་
སྟེ་བསྡད། དེ་ཙམ་དུ་མ་ཟད་ཁོ་པས་རྩ་ལྡུམ་ཞིག་གི་སྟེང་བསྡད་དེ་རང་ཉིད་ཀྱི་གཤོག་
ཟུང་གཡུག་པ་དང་སྦྲགས་“ཁྱེད་ཚོས་མཐོང་པའི་སྤྲིན་པ་ནག་པོ་དེའི་ཕར་ཕྱོགས་དེ་གར་
ང་ཚོ་དུད་འགྲོ་ཉམ་ཆུང་ཚང་མ་དཀའ་སྡུག་གི་ངལ་རྩོལ་ལས་མཐར་ཏེ་བདེ་བར་ངལ་གསོ་
རྒྱག་ཡུལ་ས་ཆ་སྐྱིད་པོ་ཤུ་གར་ཊི་རི་བོ་ཞེས་པ་དེ་ཡོད་པ་རེད་”ཅེས་རང་ཉིད་ཀྱི་མཆུ་ཏོ་
ཆེན་པོ་དེ་ནམ་མཁར་བསྒྲེངས་ཏེ་དུད་འགྲོ་ཚོར་བརྗོད་ཀྱི་ཡོད། གཞན་ཡང་ཁོ་པས་
ནམ་འཕང་མཐོན་པོ་སྤྱད་དེ་འཕུར་ལྡིང་བྱེད་སྐབས་ཁོ་པ་རང་ཉིད་གོང་གི་རི་དེར་འབྱོར་ཏེ་
ཁུལ་དེའི་ཤིང་ཕྲན་ར་བའི་སྟེང་ལི་ཤི་དང་། ཤེལ་ཀ་ར་སོགས་སྐྱེ་བཞིན་ཡོད་པ་མཐོང་
ལུགས་བརྗོད་པས་དུད་འགྲོ་མང་པོ་ཞིག་གིས་ཁོ་པའི་སྐད་ཆར་ཡིད་ཆེས་བྱས་པས་ཁོ་
ཚོའི་ཡིད་ངོར་ཁོ་པ་ཚོ་རང་ཉིད་ཀྱི་འཚོ་བ་ལྟོགས་ཤིང་འཕོངས་པའི་སྟེང་ངལ་རྩོལ་མང་
བ་སོགས་ཡོད་པ་དངོས་བདེན་བཞིན་ཡུལ་གྲུ་གཞན་དུ་ཁོ་ཚོའི་གནས་བབ་ལས་ལེགས་
པའི་ཁོར་ཡུག་ཞིག་ཡོད་སྲིད་པ་མ་ཡིན་ནམ་སྙམ་པའི་དྲི་བ་ཞིག་ཡིད་ངོར་ཤར། འོན་
ཀྱང་གནད་དོན་དེའི་ཐད་འཁྲུན་ཐག་གཅོད་དཀའ་བའི་དོན་གནད་གཅིག་ཡོད་པ་ནི་ཕག་
པ་ཚོས་མཱོ་སཱི་ལ་འཛིན་པའི་ལྟ་ཚུལ་དེ་རེད། དེར་བརྟེན་ཁོ་ཚོས་མགྲིན་དབྱངས་
གཅིག་གི་ཐོག་ནས་ཁོ་པས་བཤད་པའི་སྐད་ཆ་རྣམས་རྫུན་ཕུང་ཡིན་ལུགས་བརྗོད་དེ་སྨོད་
བོར་བྱས་ཡོད། འོན་ཀྱང་ཁོ་ཚོས་མོ་སི་ཁོ་པ་ལས་མེད་ཐོག་མུ་མཐུད་ཁོ་ཚོའི་གཞིས་
ཀ་དེར་གནས་སྡོད་བྱེད་དུ་བཅུག་པ་མ་ཟད་ཟུར་ཕོགས་ཨ་རག་(བྷི་འར)ཉ་སྐྱོག་གང་རེ་
སྤྲོད་ཀྱི་ཡོད་པ་རེད། རྟ་རྒན་བྷོག་སར་ལ་མཚོན་ན་དུས་ཡུན་གང་མཚམས་རིང་
རྨས་སྐྱོན་ཤོར་ཏེ་ཁོ་པའི་སུག་པའི་རྨ་རྣམས་དྲག་སྐྱེས་བྱུང་མཚམས་སྔར་བས་ངལ་རྩོལ་
ལ་འབད་བརྩོན་བྱས་པ་མ་ཟད་དུད་འགྲོ་གཞན་རྣམས་ཀྱིས་ཀྱང་བྲན་གཡོག་དང་གཉིས་
སུ་མེད་པར་ལས་ཀར་འབད་བརྩོན་བྱས་ཡོད། དུད་འགྲོ་ཚོས་རྒྱུན་གཏན་གྱི་ཞིང་
ནང་གི་ལས་ཀ་དང་རླུང་ཤུགས་འཕྲུལ་འཁོར་གྱི་ཁང་པ་སླར་ཡང་འཛུགས་སྐྲུན་བྱ་རྒྱུའི་ལས་
ཀའི་སྟེང་ཟླ་བ་གསུམ་པར་འགོ་བཙུགས་པའི་ཕག་ཕྲུག་རྣམས་ཀྱི་སློབ་ཁང་འཛུགས་སྐྲུན་
བྱ་དགོས་ཀྱི་ཡོད་པ་རེད། མཚམས་རེ་དུད་འགྲོ་ཚོས་བཟའ་བཅའ་འདང་ངེས་མེད་
པའི་ཐབས་སྐྱོའི་གནས་བབ་ཀྱི་སྟེང་ལས་ཀ་མང་པོ་བྱེད་དགོས་པ་དེ་བཟོད་པར་དཀའ་བ་
ཞིག་ཆགས་ཀྱི་ཡོད། འོན་ཀྱང་ལྷག་བསམ་རྣམ་པར་དག་པའི་རྟ་རྒན་བྷོག་སར་ལྟ་
བུས་རང་ཉིད་ཀྱི་གཟུགས་པོའི་ནུས་སྟོབས་སྔར་དང་མི་འདྲ་བར་ཞན་པོ་ཆགས་ཡོད་ཀྱང་
དེའི་མངོན་མཚན་དུད་འགྲོ་གཅིག་ལའང་བསྟན་མེད། ཁོ་པའི་ལུས་སྟེང་དུ་སྔོན་
དང་མི་འདྲ་བའི་མངོན་མཚན་ཅན་གྱི་འགྱུར་བ་ཕྲན་ཙམ་བྱུང་ཡོད་པ་ནི་ཁོ་པའི་ཕྱི་དབྱིབས་
ཀྱི་རྣམ་པ་དེ་ཡིན། དེ་ཡང་ཁོ་པའི་སྤུའི་གཟི་མདངས་སྔར་བས་ཉམས་ཞན་དུ་གྱུར་
ཡོད་པ་མ་ཟད་མཚང་ར་ཆེན་པོ་དེ་ཡང་རིད་དེ་ཇེ་ཆུང་དུ་གྱུར་ཡོད། དེར་བརྟེན་དུད་
འགྲོ་ཚོས་དཔྱིད་ཀའི་སྔོ་ལྗང་སྐྱེ་སྐབས་བྷོག་སར་ཤ་ཤེད་རྒྱས་རྒྱུར་རེ་འདོད་བྱས་ཡོད་ཀྱང་
ཁོ་པས་དཔྱིད་ཀའི་རྩ་ལྗང་ལོངས་སུ་སྤྲད་མིན་ལ་མ་ལྟོས་པར་སྔར་བཞིན་ཤ་རིད་རང་སོར་
གནས་ཡོད། བྷོག་སར་གྱི་གྱེན་ཐུར་མང་བའི་རྡོ་འདོན་སར་ཕ་ཕོང་སྒལ་པར་འཁྱེར་
ཏེ་བསྐྱོད་པ་དང་ལུས་ཀྱི་ཤ་ཚུགས་རྣམས་ཕ་ཕོང་ལ་སྐོར་བརྟེན་རྒྱག་སྐབས་ཁོ་པར་སེམས་
ཤུགས་ཁོ་ན་ལས་དོན་དམ་ཕ་ཕོང་འཁྱེར་རྒྱུའི་ལུས་སྟོབས་མེད་པ་རེད། འོན་ཀྱང་
ཁོ་པས་རང་ཉིད་ཀྱི་དངོས་ཡོད་གཟུགས་གཞིའི་གནས་སྟངས་ཅི་ཡིན་ལ་མ་བལྟོས་པར་
མུ་མཐུད་ནས་དཔའ་ངར་ཞུམ་མེད་ཀྱི་སྒོ་ནས་“ངས་སྔར་བས་ངལ་རྩོལ་ལ་འབད་བརྩོན་
བྱ་རྒྱུ་ཡིན་”ཞེས་པའི་སྐད་ཆ་ལས་དེ་མིན་ཁོ་པའི་ཁ་ནས་གཞན་གང་ཡང་ཐོན་རྒྱུ་མེད་པ་
ལྟ་བུར་སྣང་། ཁཱོ་ལོ་ཝར་དང་བོང་རྒན་བྷན་ཅན་མིན་གྱིས་ཁོ་པའི་གཟུགས་པོའི་གནས་
བབ་ལ་བསམ་གཞིགས་བྱས་ཏེ་ཁོ་པར་རང་ཉིད་ཀྱི་གཟུགས་པོར་བདག་གཅེས་དང་དོ་འཁུར་
བྱེད་དགོས་ལུགས་བརྗོད་ཀྱང་ཁོ་པས་ཁོ་ཚེའི་བཅོས་མིན་སྙིང་གཏམ་ལ་དོ་སྣང་སྤྲད་མེད།
བྷོག་སར་ལོ་ན་བཅུ་གཉིས་ལ་སོན་པའི་སྐྱེས་སྐར་ཤར་གྲབས་ཡོད་ཀྱང་ཁོ་པས་རང་ཉིད་རྒས་
གཡོལ་མ་བྱས་གོང་ལ་རྡོ་ཕུང་མི་ཉུང་བ་ཞིག་གསོག་ཐུབ་པ་བྱ་རྒྱུ་ལས་དེ་མིན་གནད་དོན་
བྱིངས་རྣམས་སྣང་མེད་བསྐྱུར་འཇོག་བྱས་ཡོད། དབྱར་དུས་ཀྱི་དགོང་མོ་ཞིག་ལ་
བྷོག་སར་ལ་རྐྱེན་ངན་འཕྲད་ལུགས་ཀྱི་གནས་ཚུལ་ཞིག་དུད་འགྲོའི་གཞིས་ཀར་ཁྱབ། དེ་
ཡང་བྷོག་སར་གྱིས་རླུང་ཤུགས་འཕྲུལ་འཁོར་འཇོག་ཡུལ་ཁང་པ་དེ་བཞིན་ལེགས་གྲུབ་
མགྱོགས་པོ་ཡོང་ཆེད་རང་ཉིད་གཅིག་པོས་རྡོ་འདོན་ཡུལ་ནས་ཕ་ཕོང་རྦབ་བསྒྲིལ་གཏོང་
བཞིན་མར་རླུང་ཤུགས་འཕྲུལ་ཁོར་གྱི་ཁང་པའི་འཁྲིས་སུ་དབོར་འདྲེན་བྱེད་པར་ཕྱིན་ལུགས་
ཀྱི་གནས་ཚུལ་ཞིག་གཞིས་ཀ་དེར་གཟུགས་མེད་ཀྱི་རླུང་བུ་དང་གཉིས་སུ་མེད་པར་ཁྱབ་
ཡོད། ཁོ་པ་རྡོ་ལེན་པར་ཕྱིན་པའི་གནས་ཚུལ་དེ་དུད་འགྲོའི་གཞིས་ཀར་ཁྱབ་ནས་
སྐར་མ་གཅིག་གཉིས་ཀྱི་རྗེས་སུ་ཕུག་རོན་གཉིས་གཞིས་ཀ་དེར་ཡོང་སྟེ་དུད་འགྲོ་ཚོར་བྷོག་
སརམར་ས་སྟེང་དུ་འགྱེལ་སྟེ་ཡར་ལངས་མ་ཐུབ་པར་ལུས་ཡོད་ལུགས་བརྗོད་པས་གཞིས་
ཀའི་དུད་འགྲོ་ཕྱེད་ཀ་ཙམ་མགྱོགས་པོར་རླུང་ཤུགས་འཕྲུལ་འཁོར་གྱི་ཁང་པ་བཟོ་ཡུལ་དེའུ་
འབུར་ཡོད་ས་དེར་བལྟ་བར་ཕྱིན། དུད་འགྲོ་རྣམས་དེར་འབྱོར་སྐབས་བྷོག་སར་ཤིང་
རྟའི་འཁོར་མདའ་གཉིས་ཀྱི་བར་དུ་མཇིང་པ་བསྐྱངས་ཤིང་ཡར་བཀྱག་མ་ཐུབ་པར་རིལ་ནས་
བསྡད་ཡོད། ཁོ་པའི་མིག་ཟུང་སྒྲིབ་ཅིང་ལུས་ཡོངས་རྔུལ་ཆུས་བརླན་པ་མ་ཟད་ཁ་
ནས་ཀྱང་ཁྲག་རྒྱུན་ཐོན་བཞིན་ཡོད་པས་རྒོད་མ་ཁཱོ་ལི་ཝར་ཡིད་གདུང་བཞིན་སྤུས་མོ་ས་
ལ་བཙུགས་ཏེ་ཁོ་པའི་འཁྲིས་སུ་བསྡད། མཚམས་དེར་བྷོག་སར་གྱིས་སྐད་གདངས་
སྐྱོ་པོའི་སྒོ་ནས་“ང་ལ་གློ་ནད་ཕྲན་ཙམ་ལས་མེད་པས་སྐྱོན་ཡོད་པ་མ་རེད། དེ་བས་
ངའི་ཡིད་ངོར་ཁྱེད་ཚོས་ང་མེད་པར་རླུང་ཤུགས་འཕྲུལ་འཁོར་གྱི་ཁང་པ་ལེགས་གྲུབ་ཡོང་
བ་བྱེད་ཐུབ་ཀྱི་རེད་བསམ་གྱི་འདུག གང་ཡིན་ཟེར་ན་རླུང་ཤུགས་འཕྲུལ་འཁོར་གྱི་
ཁང་པ་འཛུགས་སྐྲུན་བྱ་ཆེད་རྡོ་མི་ཉུང་བ་ཞིག་གསོག་བསྒྲུབ་བྱས་ཡོད་པ་རེད། ཁོ་
བོར་མཚོན་ན་གང་ལྟར་ད་དུང་ཟླ་བ་གཅིག་ཁོ་ན་ལས་ཀ་བྱེད་པར་འགྲོ་དགོས་ཡོད། དྲང་
པོར་ཞུས་ན། ཁོ་བོས་སྔོན་མ་ནས་ལས་གཡོལ་ཞུ་རྒྱ་དེ་རེ་སྒུག་བྱེད་བཞིན་ཡོད། དེ་
བཞིན་དུ་བོང་རྒན་བྷེ་ཇིན་མིན་ཡང་ཁོ་བོ་དང་འདྲ་བར་ན་ཚོད་ཁུར་གྱིས་དུད་བཞིན་ཡོད་སྟབས་
ཁོ་ཚོས་ཁོང་ལའང་ཕྲན་གྱི་མཉམ་དུ་ལས་གཡོལ་དགོངས་པ་སྤྱོད་སྲིད་པས་གཅིག་བྱས་
ན་ཁོང་ང་ཡི་རོགས་པ་ཞིག་ཆགས་སྲིད་པ་རེད།”ཅེས་བརྗོད་པར་རྒོད་མ་ཁོའོ་ལི་ཝར་གྱིས་
“ང་ཚོར་ད་ལྟ་རོགས་པ་ཞིག་ངེས་པར་དུ་དགོས་པས་དུད་འགྲོ་ཞིག་གིས་སཱི་ཁཱིའུ་ལཱར་ལ་
གནས་ཚུལ་ཇི་བྱུང་རྣམས་བཤད་པར་མགྱོགས་པོར་འགྲོ་རོགས་གྱིས།”ཞེས་བརྗོད་པས་
དེར་འདུས་དུད་འགྲོ་བྱིངས་རྣམས་མགྱོགས་པོར་གཞིས་ཀའི་ནང་སཱི་ཁཱིའུ་ལཱར་ལ་གནས་
ཚུལ་ཇི་བྱུང་སྐོར་བཤད་པར་ཕྱིན་པས་རྒོད་མ་ཁཱོའོ་ལཱི་ཝར་དང་བོང་རྒན་བྷེ་ཇན་མིན་གཉིས་
ཁོ་ན་བྷོག་སར་གྱི་འཁྲིས་སུ་བསྡད། དེ་ཡང་བོང་རྒན་བྷེ་ཇིན་མིན་རྟ་རྒན་བྷོག་སར་
གྱི་འཁྲིས་སུ་སྐད་ཆ་ཚིག་གཅིག་ཀྱང་མི་ཤོད་པར་རང་ཉིད་ཀྱི་མཇུག་མ་བྷོག་སར་གྱི་མཐའ་
འཁོར་དུ་ཕར་ཚུར་དབྱུག་ཏེ་སྦྲང་བུ་རྣམས་དཀྲོགས་བཞིན་བསྡད། སཱི་ཁིའུ་ལཱར་གྱིས་
བྷོག་སར་ལ་རྐྱེན་ངན་ཇི་བྱུང་གི་གནས་ཚུལ་ཐོས་ནས་སྐར་མ་ལྔ་ཙམ་རྗེས་སུ་ཁོ་པས་དོ་
ཁུར་དང་གདུང་སེམས་ཆེ་མདོག་ཁ་པོས་བྷོག་སར་གྱི་འཁྲིས་སུ་ཡོང་སྟེ་བློ་མཐུན་ནེ་བྷོ་
ལཱན་གྱི་གཞིས་ཀ་དེའི་ནང་གི་ཆེས་ལྷག་བསམ་དཀར་བའི་ངལ་རྩོལ་པ་བྷོག་སར་ལ་རྐྱེན་
ངན་བྱུང་པར་ཤེས་ཏེ་ཁོ་པ་བློ་ཕངས་ཆེན་པོ་བྱུང་ལུགས་དང༌། ནེ་བྷོ་ལཱན་གྱིས་བྷོག་
སར་ཝཱི་ལིང་ཀྲོན་ཡུལ་གྲུའི་ནང་གི་ཕྱུགས་རིགས་སྨན་ཁང་ཞིག་ཏུ་སྨན་བཅོས་བྱེད་པར་
གཏོང་རྒྱུར་ཐབས་ཤེས་བྱེད་བཞིན་ཡོད་ལུགས་བརྗོད་པས་དུད་འགྲོ་རྣམས་ཅུང་ཡིད་སེམས་
མི་བདེ་བར་གྱུར་ཏེ་མཱུ་ལཱི་དང་སཱི་ནོ་ཝེལ་མ་གཏོགས་བྱིངས་རྣམས་མར་བསྐྱོད། དུད
འགྲོ་དེ་དག་ཡིད་སེམས་མི་བདེ་བའི་རྒྱུ་མཚན་ནི་ཁོ་ཚོས་རང་ཉིད་ཀྱི་བློ་མཐུན་ནད་པ་བྷོག་
སར་མིའི་རིགས་ཀྱི་ལག་འོག་ཏུ་འཇོག་འདོད་མེད་པ་རེད། འོན་ཀྱང་སཱི་ཥཱིའུ་ལཱར་
གྱིས་ཁོ་ཚོར་བྷོག་སར་ལ་དུད་འགྲོའི་གཞིས་ཀའི་ནང་སྨན་བཅོས་བྱེད་པ་ལས་ཝི་ལཱིང་ཀྲོན་
ཡུལ་གྲུར་ཕྱུགས་རིགས་སྨན་པས་སྨན་བཅོས་བྱས་ན་དགེ་མཚན་ཆེ་ལུགས་བརྗོད་པས་
ཁོས་དེར་འདུས་དུད་འགྲོ་རྣམས་ཀྱི་བློ་སྣ་ལས་སླ་པོར་བཀུག་ཐུབ་ཡོད། ཆུ་ཚོད་
ཕྱེད་ཀ་ཙམ་གྱི་རྗེས་སུ་བྷོག་སར་གྱི་ནད་གཞི་ཅུང་དྲག་སྐྱེད་བྱུང་སྟབས་ཁོ་པས་གཞན་གྱི་
རོགས་པ་མེད་པར་རང་ཉིད་ཀྱི་སུག་ལག་རྣམས་ལ་བརྟེན་ནས་འཁྱོར་བཞིན་དུ་རང་ཉིད་ཀྱི་
ཕྱུགས་རར་འབྱོར་བས་རྒོད་མ་ཁཱོ་ལཱི་ཝར་དང་བོང་རྒན་བྷེ་ཇིན་མིན་གཉིས་ཀྱིས་ཁོ་པ་ཉལ་
སའི་སྟེང་སོག་གདན་བཏིངས་པ་རེད། བྷོག་སར་ན་ནས་ཉིན་གྲངས་གཉིས་ཙམ་
ཕྱུགས་རར་ལུས་པའི་དུས་ཡུན་རིང་ཕག་པ་ཚོས་འཁྲུས་ཁང་ནང་ནས་རྙེད་པའི་སྨན་ཁུག་
ནང་གི་སྨན་ཟིང་སྐྱ་ཤེལ་དམ་ཆེན་པོ་གང་ཡོད་པ་དེ་བྷོག་སར་ལ་སྤྲད་པ་དང་རྒོད་མ་ཁཱོ་ལཱི་
ཝར་གྱིས་སྨན་དེ་དག་ཁོ་པར་ཉིན་རེར་ཁ་ལག་རྗེས་སུ་ཐེངས་གཉིས་རེ་སྤྲད་པ་རེད། རྒོད་
མ་ཁཱོ་ལཱི་ཝར་གྱིས་བྷོག་སར་ལ་ཉིན་མོའི་དུས་སུ་ནད་གཡོག་རྒྱུགས་པ་མ་ཟད་ཐ་ན་དགོང་
མོའི་དུས་སུའང་ཁོ་མོས་བྷོག་སར་གྱི་འཁྲིས་སུ་ཉལ་ཏེ་ཁོ་པར་གཏམ་གླེང་བྱེད་པ་དང་། བྷེ་
ཇན་མིན་གྱིས་རང་ཉིད་ཀྱི་མཇུག་མས་བྷོག་སར་གྱི་སྟེང་དུ་འཁོར་བའི་སྦྲང་བུ་རྣམས་དཀྲོགས་
ཀྱི་ཡོད་པ་རེད། འོན་ཀྱང་བྷོག་སར་ལ་མཚོན་ན་རང་ཉིད་ནད་ཀྱིས་ཟིན་པ་དེར་ད་དུང་
ཡང་ཡིད་མི་ཞུམ་པའི་ཁར་གལ་ཏེ་ཁོ་པ་ད་ལམ་གྱི་ནད་ལས་དྲག་སྐྱེད་བྱུང་ཚེ་ཁོ་པ་ཕྱིས་
འབྱུང་མུ་མཐུད་ལོ་གསུམ་ཙམ་གསོན་གནས་ཐུབ་རྒྱུར་རེ་སྒུག་བྱེད་པ་མ་ཟད་འབྱུང་འགྱུར་
སྐལ་བཟང་གི་དུས་ཚོད་ཤར་ཏེ་རང་ཉིད་རྩ་ཐང་ཆེན་པོ་དེའི་ཟུར་སྟེང་དུ་བདེ་བར་འཚོ་རྒྱུའི་
རེ་སྨོན་ཀྱང་བྱེད་ཀྱི་ཡོད། བྷོག་སར་གྱིས་ད་ཐེངས་ཁོ་པ་རང་ཉིད་ནད་ཀྱིས་མནར་
བའི་དུས་སྐབས་དེ་ནི་རང་ཉིད་ལ་སློབ་སྦྱོང་བྱ་རྒྱུ་དང་རང་ཉིད་ཀྱི་བློ་རྒྱ་སྐྱེད་པར་བྱ་རྒྱུའི་གོ་
སྐབས་བཟང་པོ་ཞིག་ཡིན་པར་ངོས་འཛིན་བྱས་ཡོད། ཁོ་པས་རང་ཉིད་ཀྱི་མི་ཚེ་ལྷག་
མ་རྣམས་ད་དུང་ཡང་སྦྱངས་མ་ཐུབ་པའི་དབྱིན་ཡིག་གསལ་བྱེད་ཉེར་གཉིས་པོ་རྣམས་སྦྱོང་
རྒྱུར་འབད་བརྩོན་བྱ་རྒྱུ་ཡིན་ལུགས་བརྗོད་ཡོད། བྷོག་སར་ན་ནས་ལུས་པའི་དུས་
རིམ་ནང་ལས་མཚམས་བཞག་རྗེས་ཁོ་པར་རོགས་པ་བྱེད་པར་ཡོང་མཁན་གྱི་དུད་འགྲོ་
ནི་བོང་རྒན་བྷེ་ཇིན་མིན་དང་ཁཱོ་ལཱི་ཝར་གཉིས་ཁོ་ན་ཡིན། བྷོག་སར་ན་ནས་གང་མཚམས་
སོང་རྗེས་ཁོ་པ་བསུ་བར་ཡོང་མཁན་སྐྱེལ་འདྲེན་འཁོར་ལོ་ཞིག་འབྱོར་བ་དང་སྐབས་དེར་
དུད་འགྲོ་བྱིངས་རྣམས་ཕྱི་ཕྱོགས་སུ་ཕག་པ་ཞིག་གི་བཀོད་འདོམས་འོག་ཉུང་མ་ཐོག་
བཞིན་ཡོད། དུད་འགྲོ་རྣམས་ཀྱིས་ན་རྒས་བོང་རྒན་བྷེ་ཇིན་མིན་བོང་སྐད་ཆེན་པོ་
ཞིག་རྒྱག་བཞིན་གཞིས་ཀའི་ཁང་པ་ནས་ཁོ་ཚོའི་ཕྱོགས་སུ་རྒྱུག་བཞིན་ཡོང་པ་མཐོང་
སྐབས་ཁོང་རྣམས་ཧ་ལས་པར་གྱུར་ཡོད། གང་ལགས་ཤེ་ན། དུད་འགྲོ་ཚོས་
དུས་ཡུན་རིང་པོར་བོང་རྒན་བྷེ་ཇི་མིན་ལ་མཉམ་གཤིབ་བྱས་པའི་བརྒྱུད་རིམ་ནང་ཁོ་པས་
རྒྱུག་ཤར་གློད་པ་མཐོང་པ་ཐོག་མ་ཡིན། བོང་རྒན་བྷེ་ཇིན་མིན་དུད་འགྲོ་ཚོའི་འཁྲིས་
སུ་འབྱོར་སྐབས་ཁོ་པས་དུད་འགྲོ་ཚོར་“ཁྱེད་རྣམས་མགྱོགས་པོར་ཤོག་དང་ཁོ་ཚོས་བྷོག་
སར་ཁྲིད་འགྲོ་ཡི་འདུག”ཅེས་བཤད་མ་ཐག་དུད་འགྲོ་ཚོས་འགོ་གཙོ་ཕག་པ་དེའི་བཀའ་
གྲོལ་ཙམ་ཡང་མེད་པར་ལས་མཚམས་བཞག་སྟེ་དེ་མུར་གཞིས་ཀའི་ཁང་པའི་ཕྱོགས་སུ་
མགྱོགས་པོར་བསྐྱོད་པ་རེད། དུད་འགྲོ་རྣམས་གཞིས་ཀའི་འཁྲིས་སུ་འབྱོར་སྐབས་
རྟ་གཉིས་ཀྱིས་འདྲུད་འཐེན་བྱེད་པའི་སྐྱེལ་འདྲེན་འཁོར་ལོ་ཞིག་སྒོ་བརྒྱབ་སྟེ་བཞག་ཡོད་
པའི་སྟེང་སྐྱེལ་འདྲེན་འཁོར་ལོ་དེའི་གཡས་གཡོན་དུ་ཡིག་འབྲུ་འགའ་ཞིག་བྲིས་ཡོད་པ་
དང་དཔངས་དམའ་བའི་ལྡིང་ཞྭ་གྱོན་པའི་མི་སྐམ་པོ་ཞིག་ཐེར་གེ་གཏོང་མཁན་སྡོད་སའི་
སྟེང་བསྡད་ཡོད་པ་རེད། དུད་འགྲོ་ཚོས་བྷོག་སར་རང་ཉིད་ཀྱི་ཕྱུགས་རའི་ནང་བསྡད་
མེད་པ་མཐོང་སྐབས་ཁོ་ཚོས་སྐྱེལ་འདྲེན་འཁོར་ལོ་དེའི་མཐའ་སྐོར་དུ་ཚང་ཁ་ཤིག་ཤིག་གིས་
“བྷོག་སར་ག་ལེར་ཕེབས་”ཞེས་བརྗོད་པར་བོང་རྒན་བྷེ་ཇིན་མིན་ཁོ་ཚོའི་མཐའ་སྐོར་དུ་
རྒྱུགས་པ་དང་སྦྲགས་རང་ཉིད་ཀྱི་སུག་པ་ཆུང་ཆུང་ས་གཞིར་རྡེབ་བཞིན་དུད་འགྲོ་ཚོར་གླེན་
པ། གླེན་པ་ཁྱེད་ཚོས་སྐྱེལ་འདྲེན་འཁོར་ལོའི་སྟེང་ག་རེ་བྲིས་ཡོད་མིན་མཐོང་གི་མི་
འདུག་གམ།” ཞེས་སྐད་ཅོར་བརྒྱབ་པས་ཡུད་ཙམ་རིང་དུད་འགྲོ་རྣམས་ཁུ་སིམ་
མེར་གནས། ཁུ་སིམ་ལྷིང་འཇགས་ཀྱི་དུས་ཚོད་དེ་དང་བསྟུན་མཱུ་རིལ་གྱིས་སྐྱེལ་
འདྲེན་འཁོར་ལོའི་སྟེང་བྲིས་པའི་ཡིག་འབྲུ་རྣམས་རེ་རེ་བཞིན་འབྱོར་ཀློག་རྒྱག་འགོ་བརྩམས་
མོད་ཀྱང་བོང་རྒན་བྷེ་ཇིན་མིན་གྱིས་ཁོ་མོ་ཕར་ཕུད་དེ་“རྟ་བཤའ་བ་དང་། སྦྱར་རྩི་
སྐོལ་སྣོད། ཝཱི་ལིང་ཀྲོན་ཡུལ་གྲུ པགས་པ་ཚོང་མཁན། ཀེང་རུས་ཀྱི་ལྟོ་ཆས།
ཁྱི་ཚང་མཁོ་སྤྲོད་བྱེད་ཀྱི་ཡོད།”ཅེས་པ་རྣམས་རང་ཉིད་ཀྱིས་བཀླགས་རྗེས་ཁྱེད་ཚོས་
སྐྱེལ་འདྲེན་འཁོར་ལོའི་སྟེང་བྲིས་པའི་ཡིག་འབྲུའི་ཚིག་དོན་རྣམས་ཤེས་ཀྱི་མི་འདུག་གམ།
ཁོ་ཚོས་བྷོག་སར་རྟ་རྒན་བེད་མེད་རིགས་ཉོ་ཚོང་བྱེད་མཁན་གྱི་འཁྲིས་སུ་འཁྲིད་བྱུས་བྱེད་
ཀྱི་ཡོད་པ་རེད།”ཅེས་བརྗོད་པས་དུད་འགྲོ་རྣམས་འཇིགས་ཡེར་བའི་སྐད་ངན་ཞིག་ཀྱང་
ཤོར། དེ་སྐབས་སྐྱེལ་འདྲེན་འཁོར་ལོའི་ཁ་ལོ་བ་དེས་འཁོར་ལོ་དྲུད་མཁན་གྱི་རྟ་
གཉིས་ལ་ལྕག་གིས་བྲབས་པས་རྟ་རྒོད་གཉིས་པོ་དེས་སྐྱེལ་འདྲེན་འཁོར་ལོ་དེ་མགྱོགས་
པོར་དྲུད་དེ་བསྐྱོད་པ་དུད་འགྲོ་ཚོས་མཐོང་སྐབས་ཁོ་ཚོས་རང་ནུས་ཡོད་རྒུ་བཏོན་ཏེ་ཡིད་
སྐྱོའི་སྐད་ངན་སྒྲོག་བཞིན་སྐྱེལ་འདྲེན་འཁོར་ལོ་དེའི་རྗེས་སུ་བསྙེགས། རྒོད་མ་ཁཱོ་
ལཱི་ཝར་གྱིས་ཀྱང་འབད་པ་ཆེན་པོས་སྐྱེལ་འདྲེན་འཁོར་ལོ་དེའི་རྗེས་སུ་རྒྱུགས་པས་དེའི་
མྱུར་ཚད་སྔར་བས་མགྱོགས་སུ་ཕྱིན། འོན་ཀྱང་རྒོད་མ་ཁོ་མོས་དཔའ་ངར་ཞུམ་མེད་
ཀྱི་སྒོ་ནས་མུ་མཐུད་སྐྱེལ་འདྲེན་འཁོར་ལོ་དེའི་རྗེས་སུ་བང་རྩལ་འགྲན་བཞིན་བྷོག་སར།
བྷོག་སར། བྷོག་སར་”ཞེས་བསྟུད་མར་སྐད་འབོད་བརྒྱབ་པ་བྷོག་སར་གྱིས་ཐོས་མ་
ཐག་ཁོ་པའི་མགོ་ནས་སྣ་ཁུག་བར་དཀར་ཐིག་ཡོད་པའི་གདོང་པ་སྐྱེལ་འདྲེན་འཁོར་ལོའི་
སྒེའུ་ཁུང་ཆུང་ཆུང་ནས་མར་བཏོན། ཁཱོ་ལཱི་ཝར་གྱིས་མུ་མཐུད་ནས་བྷོག་སར་མགྱོགས་
པོ་མར་ཐོན་ཤོག ཁོ་ཚོས་ཁྱེད་རང་གསོད་ཆེད་དུ་ཁྲིད་ཀྱི་ཡོད་པ་རེད།ཅེས་སྐད་
ཤུགས་ཆེན་པོས་སྐད་འབོད་བརྒྱབ་པ་དང་དུས་མཚུངས་དུད་འགྲོ་བྱིངས་རྣམས་ཀྱིས་ཀྱང་
“མར་བབ་ཤོག མར་བབ་ཤོག”ཅེས་པའི་འབོད་སྒྲ་བསྒྲགས། འོན་ཀྱང་སྐྱེལ་
འདྲེན་འཁོར་ལོ་དེའི་མྱུར་ཚད་སྔར་བས་མགྱོགས་པར་ཕྱིན་ཏེ་ཁོང་རྣམས་དང་བར་ཐག་ཇི
རིང་དུ་གྱུར། སྤྱིར་བྷོག་སར་གྱིས་ཁཱོ་ལཱི་ཝར་གྱི་བརྒྱབ་པའི་སྐད་འབོད་ཀྱི་གོ་དོན་
རྟོགས་མིན་ངེས་གསལ་མ་ཐུབ་ཀྱང་ཡུད་ཙམ་རྗེས་སུ་ཁོ་པས་རང་ཉིད་ཀྱི་གདོང་པ་སྒེའུ་
ཆུང་ཆུང་དེའི་ནང་དུ་བསྡུས་ཏེ་སྐྱེལ་འདྲེན་འཁོར་ལོའི་ནང་སྐད་ཤུགས་ཆེ་བའི་སུག་པའི་
རྡེབ་སྒྲས་འཁེངས། སྣང་ཚུལ་དེ་ལ་གཞིགས་ཚེ་ཁོ་པས་རང་ཉིད་སྐྱེལ་འདྲེན་འཁོར་
ལོའི་ནང་ནས་ཕྱིར་ཐོན་བྱ་རྒྱུར་འབད་བརྩོན་བྱེད་བཞིན་ཡོད་པ་ལྟ་བུར་མཆིས། དེ་
སྔོན་ཁོ་པར་ཡོད་པའི་ཤིན་ཏུ་ཆེ་བའི་སུག་པའི་ཤུགས་ཚད་དེ་ད་ལྟ་ཡོད་ཚེ་ཁོ་པས་ཤིང་སྒྲོམ་
འཁོར་ལོ་དེ་བཞིན་དུམ་བུར་གཏོང་ངེས་ཀྱང་ཆེས་བློ་ཕངས་པ་ཞིག་ལ་ད་ལྟ་ཁོ་པའི་ཤུགས་
ཚད་ཉམས་ཞན་དུ་ཕྱིན་ཡོད་སྟབས་སྐྱེལ་འདྲེན་འཁོར་ལོ་དེ་དུམ་བུར་གཏོང་རྒྱ་་ྟཅི་ཐ་ན་
ཁོ་པའི་སུག་པའི་རྡེབ་སྒྲ་ཡང་ཉམས་ཞན་དུ་ཕྱིན་ཏེ་མི་ཐ" པའི་གནས་སུ་གྱུར།
སྐབས་དེར་ཅི་བྱ་གཏོལ་བྲལ་དུ་གྱུར་བའི་དུད་འགྲོ་ཚོས་སྐྱེལ་འདྲིན་འཁོར་ལོ་འདད་མཁན་
གྱི་རྟ་ཕོ་གཉིས་ལ་བློ་མཐུན་ལགས། བློ་མཐུན་ལགས་ཁྱེད་ཚོས་རང་ཉིད་ཀྱིསྤུན་
ཟླ་འཆི་ལམ་དུ་མ་ཁྲིད་རོགས་གནང་”ཞེས་རེ་འབོད་བྱས། འོན་ཀྱང་གནས་ཚུལ་ཅི་
ཞིག་འབྱུང་བཞིན་ཡོད་མིན་ཤེས་ཚོར་མེད་པའི་རྟ་ཕོ་གླེན་ལྐུགས་གཉིས་ཀྱིས་ཁོ་ཚོའི་རེ་
འབོད་རྣ་རྒྱབ་ཀྱི་རླུང་བུར་བསྐུར་ཏེ་སྔར་བས་མགྱོགས་པར་མདུན་དུ་བསྐྱོད་པས་རྟ་རྒན་
བྷོག་སར་གྱི་གདོང་པ་སྐྱེལ་འདྲེན་འཁོར་ལོའི་སྒེའུ་ཁུང་ནས་མར་བཏོན་མེད།
སྐབས་དེར་དུད་འགྲོ་ཞིག་སྐྱེལ་འདྲེན་འཁོར་ལོའི་མདུན་དུ་བསྐྱོད་དེ་ཨ་ཤིང་ལྔ་བརྒྱབ་པའི་
རྒྱལ་སྒོ་རྒྱབ་ཐབས་བྱས་ཀྱང་བློ་ཕངས་པ་ཞིག་ལ་མྱུར་ཚད་ཀྱི་མ་མདེང་པར་སྐྱེལ་འདྲེན་
འཁོར་ལོ་དེ་རྒྱལ་སྒོ་ནས་ཐོན་ནས་མགྱོགས་པོར་གཤམ་གྱི་ལམ་ཆེན་སྟེང་བསྐྱོད་དེ་རིམ་
བཞིན་མི་མངོན་པའི་གནས་སུ་གྱུར་ཡོད། དུས་དེ་ནས་བཟུང་བྷོག་སར་དུད་འགྲོ་
རྣམས་ཀྱི་མིག་ལམ་ནས་གཏན་བྲལ་དུ་གྱུར་པ་རེད། བྷོག་སར་སྐྱེལ་འདྲེན་འཁོར་
ལོ་དེས་ཁྱེར་བའི་ཉིན་གསུམ་གྱི་རྗེས་སུ་ཡུལ་གྲུ་ཝཱི་ལིང་ཀྲོན་དུ་རྟ་ཞིག་ལ་མཁོ་ངེས་ཀྱི་
སྨན་བཅོས་ཇི་ལྟར་བྱས་ཀྱང་ཁོ་པ་ཡུལ་དེའི་སྨན་ཁང་ནང་རྐྱེན་ལམ་དུ་ཕྱིན་ལུགས་ཁྱབ་
བསྒྲགས་བྱས་པ་རེད། ཡིད་སྐྱོའི་གནས་ཚུལ་དེ་བཞིན་དུད་འགྲོ་ཚོར་ཁྱབ་བསྒྲགས་
བྱེད་པར་ཕག་པ་སཱི་ཁིའུ་ལཱར་ཡོང་སྟེ་ཁོ་པ་རང་ཉིད་བྷོག་སར་འཆི་བཞིན་པའི་སྐབས་སུ་སྨན་
ཁང་ནང་ཡོད་ལུགས་བརྗོད་བཞིན“ངས་ད་ཐེངས་བྷོག་སར་རྐྱེན་འདས་སུ་གྱུར་པ་མཐོང་
བ་དེས་ཁོ་བོས་འཆི་རྐྱེན་མཐོང་པའི་ནང་ནས་ཆེས་ཡ་ང་ཤོས་དེ་རེད། ཁོང་རྐྱེན་འདས་
སུ་གྱུར་སྐབས་ང་ཁོང་གི་འཁྲིས་སུ་བསྡད་ཡོད་པས་ཁོང་གིས་མཐའ་མར་སྐད་གདངས་
དམའ་པོའི་སྒོ་ནས་ཁོང་གི་ཆེས་བློ་འགྱོད་ཆེ་ཤོས་ནི་རླུང་ཤུགས་འཕྲུལ་འཁོར་གྱི་ཁང་པ་
འཛུགས་སྐྲུན་མ་ཚར་གོང་ནས་རང་ཉིད་རྐྱེན་ལམ་དུ་གྱུར་བ་དེ་ཡིན་ལུགས་གསུང་བཞིན་”
བློ་མཐུན་ལགས། ཁྱེད་ཚོས་མུ་མཐུད་ནས་གྱེན་ལོག་གི་ཆེད་དུ་མདུན་སྐྱོད་བྱོས་
ཤིག བློ་མཐུན་ནེ་བྷོ་ལཱན་སྐུ་ཚེ་བརྟན་པར་ཤོག ནེ་བྷོ་ལཱན་ནི་ནམ་ཡང་ཡང་དག་
པ་ཡིན།ཞེས་པའི་ཁ་ཆེམས་འཇོག་གནང་མཛད་སོང་”ཞེས་ཁྱབ་བསྒྲགས་བྱས་པ་རེད།
མཚམས་དེར་སཱི་ཁིའུ་ལཱར་གྱི་རྣམ་འགྱུར་ལ་འགྱུར་བ་ཕྱིན་ཏེ་ཡུད་ཙམ་རིང་གཏམ་བཤད་
མ་བྱས་པར་ཁུ་སིམ་མེར་བསྡད་དེ་ཁོ་པའི་ཁྲ་ཆུང་མིག་ཟུང་གིས་དོགས་པའི་སྒོ་ནས་གཡས་
གཡོན་གཉིས་སུ་བལྟས། དེ་རྗེས་ཁོས་བྷོ་སར་དུད་འགྲོའི་གཞིས་ཀ་ནས་ཡུལ་ཝཱིང་
ལིང་ཀྲོན་ལ་སྨན་ཁང་དུ་འཁྲིད་སྐབས་སྐྱེལ་འདྲེན་འཁོར་ལོའི་སྟེང་“རྟ་བཤའ་མཁན་”ཞེས་
བྲིས་པར་མཐོང་ལུགས་ལ་བསྙད་དེ་བྷོག་སར་རྟ་ཚོང་རྒྱག་མཁན་གྱི་འཁྲིས་སུ་འཁྲིད་རྒྱུ་
ཡིན་ལུགས་ཀྱི་གཞི་མེད་ལོང་གཏམ་ཞིག་དུད་འགྲོའི་གཞིས་ཀ་དེར་བཟོས་པ་དེ་ནི་བསམ་
ཡུལ་ལས་འདས་པ་ཞིག་དང་དུད་འགྲོ་རྣམས་ཀྱིས་དེ་ལྟར་ཡིད་ཆེས་བྱེད་པ་ནི་བླུན་རྟགས་
ཡིན་ལུགས་བརྗོད། ཁོ་པས་གཏམ་བཤད་བྱེད་སྐབས་ཁོ་པའི་ཡིད་སེམས་ཁོང་ཁྲོས་
མྱོས་པས་སྐད་ཅོར་ཆེན་པོ་བརྒྱབ་པ་སྨོས་མེད་ཐོག་རང་ཉིད་ཀྱི་མཇུག་མ་ཕར་གཡུག་ཚུར་
གཡུག་བྱེད་པ་དང་སྦྲགས་ཕར་མཆོང་ཚུར་མཆོང་ཡང་བྱས། དུད་འགྲོ་ཚོས་སཱི་ཁིའུ་
ལར་གྱིས་སྤྱོད་ཚུལ་དེ་མཐོང་སྐབས་ཁོ་ཚོའི་ཡིད་ངོར་ཁོ་ཚོའི་དབུ་ཁྲིད་ནེ་བྷོ་ལཱན་སཱི་ཁིའུ་
ལཱར་ལས་སྤྱོད་ཚུལ་ལེགས་པ་ཡོད་པ་མི་ཤེས་པ་ག་ལ་སྲིད། སཱི་ཁིའུ་ལཱར་གྱིས་སྐྱེལ་
འདྲེན་རླངས་འཁོར་དེའི་སྟེང་བྲིས་པའི་ཡིག་འབྲུ་དེ་དག་ལ་བརྒྱབ་པའི་འགྲེལ་བཤད་ནི་
ཧ་ཅང་སྟབས་བདེ་ཞིག་ཡིན། དེ་ཡང་ཁོ་པས་སྐྱེལ་འདྲེན་འཁོར་ལོ་དེ་བཞིན་དེ་སྔོན་
རྟ་རྒས་གཅོང་ནད་ཕན་མེད་རིགས་ཉོ་ཚོང་བྱེད་པོ་ཞིག་གི་བདག་དངོས་ཡིན་མོད་ཀྱང་ཕྱིས་
སུ་ཝཱི་ལིང་ཀྲོན་ཡུལ་གྲུའི་ཕྱུགས་རིགས་སྨན་པ་ཞིག་གིས་སྐྱེལ་འདྲེན་འཁོར་ལོ་དེ་ཉོས་
ལུགས་དང་སྐབས་དེར་སྨན་པ་དེས་སྐྱེལ་འདྲེན་འཁོར་ལོའི་སྟེང་བྲིས་པའི་ཡིག་གེ་དེ་དག་
དེ་མུར་བསུབ་རྒྱུ་མ་བྱུང་བར་ལུས་སྟབས་དུད་འགྲོ་རྣམས་ལ་ད་ལམ་གྱི་དོགས་འཆར་དེ
བྱུང་ལུགས་འགྲེལ་བརྗོད་བྱས་པར་དུད་འགྲོ་རྣམས་ཡིད་སེམས་ལྷོད་པོར་གནས། གཞན
ཡང་སཱི་ཁིའུ་ལཱར་གྱིས་བྷོ་སར་གྱི་རོ་སྒམ་གྲ་སྒྲིག་བྱས་པ་དང་། ཁོ་པ་སྨན་ཁང་དུ་
ལུས་རིང་གཞིས་ཀས་ལྟ་སྐྱོང་ལེགས་པོ་བྱས་ལུགས། དེ་བཞིན་དུ་ནེ་བྷོ་ལཱན་གྱིས་
སྨན་རིན་ཇི་སོང་ལ་མ་ལྟོས་པར་བྷོག་སར་ལ་སྨན་བཅོས་གང་ལེགས་བྱས་ལུགས་ཀྱི་འགྲེལ་
བརྗོད་ཞིབ་གསལ་བརྒྱབ་པས་དུད་འགྲོའི་ཡིད་ཀྱི་མཁའ་དབྱིངས་སུ་འཁྲིགས་པའི་དོགས་
པའི་སྤྲིན་ཕུང་རྣམས་དམིགས་མེད་དུ་བཅོམ་པ་མ་ཟད། ཁོ་པ་ཚོའི་བརྩེ་ལྡན་བློ་མཐུན་
ཞིག་འཇིག་རྟེན་ཕྱི་མར་བཞུད་པར་སྐྱོ་གདུང་བྱེད་པའི་སེམས་དེ་ཁོ་པ་ཤི་སྟངས་སྐྱིད་པོ་བྱས་
ནས་ཤི་ལུགས་ཀྱི་བསམ་ཚུལ་དེས་ཚབ་བྱས་པ་རེད། ཕྱིས་ཀྱི་རེས་གཟའ་ཉི་མའི་
དུད་འགྲོའི་འདུས་ཚོགས་སུ་ནེ་བྷོ་ལཱན་རང་ཉིད་ཡོང་སྟེ་བྷོག་སར་ལ་གུས་འདུད་མཚོན་
བྱེད་ཀྱི་གཏུམ་བཤད་གཅིག་བྱས་པ་རེད། དེ་ཡང་ཁོ་པའི་གཏམ་བཤད་ནང་ཁོ་ཚོའི་
རྐྱེན་འདས་སུ་གྱུར་བའི་བློ་མཐུན་བྷོག་སར་གྱི་ཕུང་སྙིགས་གཞིས་ཀར་ཁྱེར་ཏེ་དུར་བཅུག་
བྱེད་ཐབས་མེད་ལུགས་བརྗོད་དེ་ཁོ་པས་མེ་ཏོག་ལྡུམ་རའི་ནང་གི་མེ་ཏོག་སྡོང་པོ་ནས་མེ་
ཏོག་གི་དོ་ཤལ་ཞིག་བཀོག་སྟེ་གཤམ་འོག་གི་བྷོག་སར་གྱི་དུར་སའི་སྟེང་འཇོག་དགོས་
ལུགས་བཀའ་བཏང་པ་རེད། བྷོག་སར་རྐྱེན་ལམ་དུ་ཕྱིན་རྗེས་ཕག་པ་ཚོས་ཁོ་པར་
རྗེས་དྲན་མཚོན་བྱེད་དུ་གསོལ་སྟོན་ཞིག་ཚོགས་རྒྱུའི་འདུན་པ་ཡོད་ལུགས་བརྗོད་དེ་ཁོ་
པའི་གཏམ་བཤད་ཐུང་ངུ་དེ་བཞིན་རྣམ་ཀུན་བྷོག་སར་གྱིས་མ་ནེ་བཞིན་ཟློ་བའི་“ངས་སྔར་
བས་ལས་ལ་འབད་བརྩོན་བྱ་རྒྱུ་ཡིན། བློ་མཐུན་ནེ་བྷོ་ལཱན་ལགས་ནམ་ཡང་ཡང་
དག་པ་ཞིག་ཡིན”ཞེས་པའི་རྩ་ཚིག་དེས་དྲན་གསོ་བྱས་པ་དང་སྦྲགས་གོང་གི་རྩ་ཚིག་དེ་
བཞིན་དུད་འགྲོ་མི་རེ་ངོ་རེས་རང་ཉིད་ཀྱི་རྩ་ཚིག་བཞིན་བརྒྱུད་འཛིན་བྱེད་དགོས་ལུགས་
བརྗོད་དེ་གཏམ་བཤད་མཇུག་རྫོགས་པར་བྱས། བྷོ་སར་ལ་རྗེས་དྲན་གསོལ་སྟོན་
བྱེད་རྒྱུར་གཏན་འཁེལ་བྱས་པའི་ཉིན་དེར་དུད་འགྲོའི་གཞིས་ཀར་ཝཱི་ལིང་ཀྲོན་ཡུལ་གྲུ་ནས་
སྐམ་རིགས་ཟས་སྣ་ཚོང་མཁན་གྱི་སྐྱེལ་འདྲེན་འཁོར་ལོ་ཞིག་འབྱོར་ཏེ་གཞིས་ཀ་དེར་ཤིང་
སྒམ་ཆེན་པོ་ཞིག་སྐྱེལ་འདྲེན་བྱས་པ་རེད། ཉིན་དེའི་མཚན་མོར་དུད་འགྲོའི་གཞིས་
ཀའི་ནང་སྐབས་རེ་གླུ་དབྱངས་ཀྱི་སྒྲ་ཆེན་པོ་དང་མཚམས་རེ་ཁ་རྩོད་དྲག་པོ་བརྒྱབ་པ་ལ་
སོགས་པའི་སྐད་སྒྲས་འཁེངས་པ་དང༌། མཚན་ཆུ་ཚོད་བཅུ་གཅིག་ཙམ་ལ་ཤེལ་
ཕོར་ཕན་ཚུན་བརྡབ་པའི་ཚག་སྒྲ་ཆེན་པོ་ཞིག་དང་བཅས་མཚམས་འཇོག་བྱས། སང་
ཉིན་དེར་དུད་འགྲོའི་གཞིས་ཀའི་ནང་དུ་དུད་འགྲོ་གཅིག་ཀྱང་ཉིན་དགུང་སྔོན་ལ་མ་ལངས་
པར་ཉལ་བསྡད་པ་དང་། ཕག་པ་ཚོར་སླར་ཡང་ཨ་རག་སྒམ་གཅིག་ཉོ་ཆེད་དངུལ་
ཐོབ་ལུགས་ཀྱི་གནས་ཚུལ་གང་སར་ཁྱབ་པ་རེད།

ལེའུ་བཅུ་པ།

དུས་ཀྱི་མདའ་མོ་ནམ་དུས་ཕན་ཚུན་བརྗེ་རེས་བཞིན་འདས་པ་དང་མཉམ་དུ་ཚེ་ཚད་ཐུང་
བའི་དུད་འགྲོ་རྒན་རབས་ཕལ་མོ་ཆེ་དུས་ཀྱི་འགྲོས་དང་བསྟུན་ནས་འཆི་ལམ་དུ་བསྐྱོད་
ཟིན་ཏེ་དུད་འགྲོའི་གཞིས་ཀ་དེར་བྱུང་པའི་“གྱེན་ལོག་”གོང་གི་གནས་ཚུལ་ཇི་བཞིན་ཤེས་
མཁན་གྱི་དུད་འགྲོ་འགའ་ལས་ལྷག་མེད་པའི་དུས་ཀྱང་ཤར་ཡོད། དེ་ཡང་དུད་འགྲོ་
འགའ་ཤས་ལྷག་ཡོད་པ་རྣམས་ནི་རྒོད་མ་ཁཱོ་ལི་ཝར་དང་། བོང་རྒན་བྷེན་ཇི་མིན།
ཕོ་རོག་མཱོ་སི། ཕག་པ་རྣམས་ཡིན། དུད་འགྲོ་རྒན་རབས་ཁྲོད་ནས་མཱུ་རི་དང༌།
བྷི་ལཱུའུ་ར། ཇེ་སཱི། སྤྱིན་ཇ་ལ་སོགས་པ་རྣམས་རྐྱེན་ལམ་དུ་ཕྱིན་པ་མ་ཟད་དེ་
སྔོན་གཞིས་ཀ་དེའི་ཕྱུགས་བདག་སྐུ་ཞབས་ཇཱོན་སི་ཡང་གྲོང་ཚོ་དེའི་ས་ཁུལ་གཞན་གྱི་ཆང་
ཁང་ཞིག་གི་ནང་རྐྱེན་ལམ་དུ་གྱུར་པ་རེད། གསོན་པོར་འཚོ་བཞིན་པའི་དུད་འགྲོ་ཚོས
སཱི་ནོ་བྷོ་དྲན་པའི་ངོགས་ནས་བརྗེད་ཟིན་པ་མ་ཟད་དུད་འགྲོ་དེ་དག་གི་ཁྲོད་ནས་ཐ་ན་བྷོག་
སར་སྐོར་ལ་ཆ་རྒྱུས་ཡོད་མཁན་ཡང་ཉུང་ཉུང་ལས་མེད་པ་རེད། ཁཱོ་ལཱི་ཝར་ལ་མཚོན་
ན། ད་ལྟའི་ཆར་ཁོ་མོ་རྟ་རྒོད་མ་རྒད་མོ་ཞིག་ཆགས་ཟིན་ཏེ་རྐང་ལག་གི་ལྷུ་ཚིགས་
རྣམས་ཀྱང་གྱོང་པོར་གྱུར་ཡོད་པ་མ་ཟད་མིག་ཟུང་གི་ཤེད་ཀྱང་ཉམས་ཡོད་པ་རེད། རྩ་
བའི་ཆར་ཁོ་མོའི་རྒས་གཡོལ་དུས་ཚོད་ཟིན་ནས་ལོ་གཉིས་ཙམ་འདས་ཟིན་ཀྱང་དོན་དངོས་
སུ་ཁོ་མོ་ནང་ཚུད་ཀྱི་དུད་འགྲོ་གཅིག་ཀྱང་རྒས་གཡོལ་བྱ་རྒྱུ་བྱུང་མེད། དེ་སྔོན་རྩ་
ཐང་གི་ཟུར་ཆ་ཞིག་རྒས་གཡོལ་བཏང་པའི་དུད་འགྲོའི་ཆེད་དུ་ཟུར་འཇོག་བྱ་རྒྱུའི་གླེང་གཞི་
ཡོད་པ་དེ་ཡང་ད་ལྟའི་ཆར་ནམ་མཁའི་འཇའ་བཞིན་ཡལ་ཏེ་ཡོད་པ་ནས་མེད་པའི་གནས་
སུ་གྱུར། ནེ་བྷོ་ལཱན་ལ་མཚོན་ན། ད་ལྟའི་ཆར་ན་ཚོད་སྨིན་ཞིང་སྐན་ནད་ཡོད་
པའི་ཕག་ཕོ་ཞིག་ཡིན་ལ་དེ་བཞིན་དུ་སཱི་ཁིའུ་ལཱར་གྱི་མིག་དབང་གི་ཤུགས་ཚད་ཀྱང་ཉམས་
ཏེ་ཕྱི་རོལ་དངོས་པོ་རྣམས་མཐོང་རྒྱུར་དཀའ་ཁག་འཕྲད་བཞིན་ཡོད་པ་རེད། བོང་
རྒན་བྷེ་ཇིན་མིན་ཁོ་ན་མཆུ་ཏོ་སྔར་བས་ཅུང་ཐལ་མདོག་ཆེ་རུ་ཕྱིན་པ་ཙམ་དང་བྷོག་སར་
རྐྱེན་ལམ་དུ་ཕྱིན་མཚམས་རང་ཉིད་ཁེར་རྐྱང་དུ་སྡོད་རྒྱུ་དང་སྐད་ཆ་བཤད་རྒྱུ་སྔར་བས་ཉུང་
ཏུ་ཕྱིན་པ་ཙམ་མ་གཏོགས་དེ་མིན་ཁོ་པར་འགྱུར་བ་གང་ཡང་ཕྱིན་མེད་པ་རེད། སྤྱིར་
སྔོན་དཔགས་བྱས་པ་བཞིན་གཞིས་ཀ་དེའི་དུད་འགྲོའི་གྲངས་འབོར་གྱི་འཕར་ཚད་དེ་ཙམ་
ཆེན་པོ་བྱུང་མེད་ཀྱང་སྔར་བས་ལྟོས་འཇོག་གི་ད་ལྟ་དུད་འགྲོའི་གྲངས་འབོར་མང་བ་ཡོད་
པ་རེད། དེ་ཡང་འཕར་སྣོན་བྱུང་པའི་དུད་འགྲོ་དེ་རིགས་འགའ་ཤས་ནི་དུད་འགྲོའི་
གྱེན་ལོག་གི་སྐོར་ཚིག་ཙམ་རྣ་བར་ཐོས་པ་ལས་དངོས་དོན་མྱོང་བྱ་མེད་པའི་དུད་འགྲོ་ཚོར་
སྐྱེ་འཕེལ་བྱུང་བ་ཡིན་ལ་འགའ་ཞིག་ནི་ཕྱི་ཕྱོགས་ནས་ཉོས་པའི་དུད་འགྲོ་ཚོར་སྐྱེ་འཕེལ་
བྱུང་པ་རེད། ཕྱི་ཕྱོགས་ནས་ཉོ་སྒྲུབ་བྱས་པའི་དུད་འགྲོ་དེ་དག་ལ་མཚོན་ན་ཁོ་ཚོ་དུད་
འགྲོའི་གཞིས་ཀ་དེར་མ་འབྱོར་གོང་དུ་གཞིས་ཀ་དེའི་གྱེན་ལོག་གི་སྐོར་རྣ་བའི་ཡུལ་དུ་ཐོས་
མྱོང་མེད་པ་རེད། ད་ལྟའི་ཆར་དུད་འགྲོའི་གཞིས་ཀ་དེར་རྒོད་མ་ཁཱོ་ལཱི་ཝར་ཕུད་པའི་
རྟ་གཞན་གསུམ་ཡོད་པ་དང་རྟ་དེ་དག་བླུན་རྟགས་ཆེ་བ་ཙམ་མ་གཏོགས་དྲང་ཚུགས་
བརྟན་ཞིང་ལས་ལ་བརྩོན་པའི་ཚད་ལྡན་གྱི་བློ་མཐུན་ཤ་སྟག་ཡིན། དེ་ཡང་རྟ་དེ་རིགས་
ལ་རྣམ་དཔྱོད་ཀྱི་རྩལ་མེད་པར་བརྟེན་ཁོ་ཚོས་དབྱིན་ཡིག་གི་གསལ་བྱེད་(AB)གཉིས་
བརྒལ་ནས་སྦྱོང་ཐུབ་ཀྱི་མེད་པ་རེད། འོན་ཀྱང་ཁོ་ཚོས་དུད་འགྲོའི་གྱེན་ལོག་གི་
སྐོར་ལ་ཅི་ཞིག་ཐོས་པ་རྣམས་ཡིད་ལ་བཅངས་པ་མ་ཟད་དུད་འགྲོའི་རིང་ལུགས་ཀྱི་རྩ་དོན་
ཁག་ལའང་དང་ལེན་བྱེད་ཀྱི་ཡོད་པ་རེད། ལྷག་པར་དུ་ཁོ་ཚོས་རྒོད་མ་ཁཱོ་ལཱི་ཝར་ལ་
རང་ཉིད་ཀྱི་ཕ་མ་ལྟ་བུའི་གུས་བརྩི་བྱེད་ཀྱི་ཡོད་སྟབས་ཁོ་མོས་བཤད་པའི་གཏམ་ལ་དམིགས་
བསལ་གྱིས་ཡིད་ཆེས་ཆེ་བ་བྱེད་ཀྱི་ཡོད་པ་རེད། འོན་ཀྱང་ཆེས་དོགས་གཞིའི་གནས་
སུ་གྱུར་བ་ཞིག་ནི་ཡང་སྙིང་ཁོ་ཚོས་རྒོད་མ་ཁཱོ་ལཱི་ཝར་གྱིས་བཤད་པའི་སྐད་ཆ་རྣམས་ཀྱི་
གོ་དོན་རྟོགས་ཀྱི་ཡོད་མིན་དེ་ཡིན། ད་ལྟའི་ཆར་དུད་འགྲོའི་གཞིས་ཀ་དེ་སྔར་བས་
ཕུན་སུམ་ཚོགས་པ་དང་ཚགས་ཚུད་དུ་ཕྱིན་པས་ཁོ་ཚོས་སྐུ་ཞབས་ཧྥེ་ཁིན་ཁྲོན་གྱི་ཁྲོད་ནས་
ཉོས་པའི་ཞིང་ཀ་གཉིས་པོ་དེའི་སྟེང་དུ་གཞིས་ཀ་དེ་རྒྱ་བསྐྱེད་བྱས་པ་རེད། དེ་ཙམ་དུ་
མ་ཟད་རླུང་ཤུགས་འཕྲུལ་འཁོར་གྱི་ཁང་པ་ལེགས་གྲུབ་ཟིན་པ་མ་ཟད་གཞིས་ཀ་དེར་ཚར་
མ་རྡུང་བྱེད་ཀྱི་འཕྲུལ་འཁོར་དང༌། རྩ་སྐམ་འདེགས་བྱེད་ཀྱི་འཕྲུལ་འཁོར། བ་
གམ་ཅན་གྱི་ཁང་གསར་སྣ་ཚོགས་བསྐྲུན་ཡོད་པ་རེད། གཞན་ཡང་གཞིས་ཀ་དེའི
ཚོང་ལས་བར་རྒྱུག་སྐུ་ཞབས་ཝཱི་ནི་སྦྱར་ལགས་ཀྱིས་ཀྱང་རང་ཉིད་ལ་ཤིང་རྟ་འཁོར་ལོ་ཞིག་
ཀྱང་ཉོས་ཡོད་པ་རེད། འོན་ཀྱང་རླུང་ཤུགས་འཕྲུལ་འཁོར་གྱི་ཁང་པ་དེ་བཞིན་ལེགས་
གྲུབ་ཟིན་རྗེས་དུད་འགྲོའི་གཞིས་ཀར་རླུང་ཤུགས་འཕྲུལ་འཁོར་དེ་གློག་མཁོ་འདོན་བྱ་རྒྱུར་
བེད་སྤྱོད་བྱེད་པའི་ཚབ་ཏུ་འབྲུ་རིགས་ཐག་བྱེད་བསྐོལ་སྤྱོད་བྱས་པས་ཁོ་ཚོར་ཁེ་བཟང་དངུལ་
མི་ཉུང་བ་ཞིག་ཐོབ་ཡོད། དེར་བརྟེན་དུད་འགྲོ་ཚོས་སླར་ཡང་རླུང་ཤུགས་འཕྲུལ་འཁོར་
གཞན་ཞིག་གསར་རྒྱག་བྱ་དགོས་པ་དང་། རླུང་ཤུགས་འཕྲུལ་འཁོར་གྱི་ཁང་པ་གཞན་
དེ་ལེགས་གྲུབ་ཟིན་མཚམས་འགུལ་ཤུགས་གློག་ནུས་སུ་བསྒྱུར་མཁན་གྱི་འཕྲུལ་འཁོར་
འཇོག་རྒྱུ་ཡིན་ལུགས་བརྗོད་པ་ཙམ་ལས་དེ་སྔོན་སཱི་ནོ་བྷོ་ཡི་རླུང་ཤུགས་འཕྲུལ་འཁོར་ལེགས་
གྲུབ་ཟིན་མཚམས་དུད་འགྲོ་ཚོའི་ཕྱུགས་རར་གློག་འཁྲིད་རྒྱུ་དང༌། དུད་འགྲོ་ཚོར་ཆུ་
ཚ་གྲང་གཉིས་ཀ་སྤྲོད་རྒྱུ། བདུན་ཕྲག་གཅིག་ལ་ཉིན་གསུམ་གྱི་ངལ་གསོ་སྤྲོད་རྒྱ་
ལ་སོགས་པའི་འཆར་གཞི་དེ་རིགས་སྐོར་ད་ཆ་ཕག་པ་རྣམས་ཀྱིས་ཡེ་ནས་བསྐྱར་གླེང་བྱེད་
ཀྱི་མེད། དེ་ལས་བཟློག་སྟེ་ནེ་བྷོ་ལཱན་གྱིས་སཱི་ནོ་བྷོ་ཡིས་བརྗོད་པའི་བསམ་ཚུལ་
ལམ་འཆར་གཞི་དེ་རིགས་ནི་དུད་འགྲོའི་རིང་ལུགས་ཀྱི་རྩ་དོན་དང་འགལ་ལུགས་དང་།
དུད་འགྲོ་ཚོས་ངལ་རྩོལ་ལ་འབད་བརྩོན་དང་འཚོ་བར་སྤྱོད་མཁས་བྱས་ན་དེ་ནི་དོན་དམ་
གྱི་བདེ་སྐྱིད་ཡིན་ལུགས་བརྗོད་ཡོད། མདོར་ན་དུད་འགྲོའི་གཞིས་ཀ་དེ་བཞིན་ཕྱུག་
འགྱུར་ལམ་དུ་ཕྱིན་པ་དང་སྦྲགས་ཕག་པ་དང་ཁྱི་རྣམས་རྒྱག་པའམ་ཕྱུག་འགྱུར་ལམ་དུ་
ཕྱིན་པ་ལས་དེ་མིན་དུད་འགྲོ་བྱིངས་རྣམས་ཀྱི་འཚོ་བའི་གནས་བབ་སྔར་མུས་
བཞིན་ངན་ངོན་ཙམ་ལས་བཟང་ཕྱོགས་ཀྱི་འགྱུར་བ་གང་ཡང་ཕྱིན་མེད། དེ་ནི་ཕྱོགས་
གཅིག་ནས་ཕག་པ་དང་ཁྱི་ཡི་གྲངས་འབོར་མང་པོ་ཡོད་པའི་རྒྱུ་མཚན་གྱིས་ཡིན་སྲིད་པ་
ཞིག་རེད། སཱི་ཁིའུ་ལཱར་གྱིས་བརྗོད་པ་བཞིན་ཁྱི་ཕག་རྣམས་རྒྱག་པ་ཆགས་པ་དེ་ནི་
ཁོ་ཚོར་ལས་ཀ་མེད་པར་སོས་དལ་བག་ཕེབས་ངང་བསྡད་པའི་རྒྱུ་མཚན་གྱིས་མིན་པར་
དེ་བས་ཁོ་ཚོར་གཞིས་ཀའི་ལས་ཀའི་ལྟ་སྐྱོང་དང་སྒྲིག་འཛུགས་དོ་དམ་བྱ་རྒྱུ་སོགས་ལས་
ཀ་འཛད་མེད་ཡོད་པ་མ་ཟད་ཁོ་ཚོས་བྱས་པའི་ལས་སྣེ་དེ་རིགས་དུད་འགྲོ་གཞན་རྣམས་
བླུན་དྲག་པས་ཤེས་རྟོགས་བྱ་རྒྱ་ཁག་པོ་ཡོད་ལུགས་བརྗོད་ཀྱི་ཡོད། དེ་ཡང་སཱི་ཁིའུ་
ལཱར་གྱིས་ཕག་པ་ཚོས་བྱེད་པའི་ལས་ཀ་ནི་དཔེར་ན་ཕག་པ་ཚོས་ཉིན་ལྟར་“གནས་ཚུལ་
ཞིབ་ཕྲ་”“ཞུ་སྐུལ་སྙན་ཐོའམ་ཚིག་ཐོ་”སོགས་ཀྱི་སྐོར་ལས་ཀ་མང་པོ་བྱེད་དགོས་ལུགས་
བརྗོད་ཀྱི་ཡོད་པ་རེད། གང་ལྟར་ཡང་གཞིས་ཀ་དེར་ཁྱི་དང་ཕག་པའི་ཁ་གྲངས་མང་
པོ་ཡོད་མིན་ལ་མ་ལྟོས་པར་ཁོ་ཚོམ་བྱས་པའི་ངལ་རྩོལ་ཁྲོད་ནས་ཟས་རིགས་མཁོ་འདོན་
ཡེ་ནས་བྱེད་ཀྱི་མེད་ཁར་ཁོ་ཚོའི་བཟའ་བཅའི་འགྲོ་གྲོན་ཆེན་པོ་ཡོད་པ་རེད། དུད་
འགྲོ་བྱིངས་རྣམས་ལ་མཚོན་ན་ཁྱི་ཕག་དང་མི་འདྲ་བར་ཁོ་ཚོའི་འཚོ་བའི་གནས་བབ་ལ་
ཡར་རྒྱས་ཡེ་ནས་མེད་པར་གྲོད་ཁོག་ལྟོགས་པར་ལུས་ཀྱི་ཡོད་པ་དང༌། སྔར་བཞིན་
སོག་མའི་སྟེང་ཉལ་དགོས་པ། ཆུ་འཁྱིལ་ཆུ་ནས་འཐུང་བ། ཞིང་ནང་དུ་ངལ་རྩོལ་
རྒྱུན་ཆད་མེད་པར་བྱེད་དགོས་པ། དགུན་ཁར་གྲང་ངར་གྱིས་མནར་བ་དང་དབྱར་ཁ་
སྦྲང་བུས་གཙེས་པ་སོགས་ཁོ་ཚོའི་འཚོ་བར་ཡར་རྒྱས་གང་ཡང་ཕྱིན་མེད། དེར་
བརྟེན་དུད་འགྲོའི་ནང་གི་རྒན་རབས་ཚོས་གཞིས་ཀ་དེའི་དེ་སྔོན་གྱི་གཞིས་བདག་སྐུ་
ཞབས་ཇཱོན་སི་གཞིས་ཀ་དེ་ནས་མཐར་སྐྲོད་བཏང་མ་ཐག་གི་གྱེན་ལོག་གི་སྐབས་ཀྱི་འཚོ་
བ་ལེགས་པའམ་ཡང་ན་ད་ལྟའི་འཚོ་བ་ལེགས་པ་ཡོད་མིན་འཁྲུན་ཐག་གཅོད་ཆེད་ཁོ་ཚོས་
འདས་ཟིན་པའི་འཚོ་བའི་གནས་བབ་ཡིད་ངོར་དྲན་ཐབས་བྱས་ཡོད། ་ཆེས་བློ་ཕངས་
པ་ཞིག་ལ་ཁོ་ཚོས་ད་ལྟའི་འཚོ་གནས་དང་དེ་སྔོན་གྱི་འཚོ་གནས་ཕན་ཚུན་བསྡུར་ཚད་བྱ་
ཡུལ་གྱི་རྒྱུ་ཆའམ་གནས་བབ་གཅིག་ཀྱང་ཡིད་ལ་དྲན་ཐུབ་མེད། འོན་ཀྱང་ཁོ་ཚོས་
དྲན་པ་ནི་སཱི་ཁིའུ་ལཱར་གྱིས་མ་ཎི་བཞིན་འདྲེན་པའི་གནད་དོན་འགའ་ཤས་ཁོ་ན་ཡིན་ཞིང་
དེའི་ནང་གཞིས་ཀའི་གནས་བབ་ཕྱོགས་གང་ས་ནས་ཡར་རྒྱས་ཁོ་ན་ཕྱིན་ཡོད་ལུགས་གཙོ་
དོན་བྱེད་པ་ལས་གཞན་མེད་པ་རེད། རྒྱུ་མཚན་དེ་ལ་བརྟེན་ནས་ཁོ་ཚོར་འདས་དང་
ད་ལྟའི་ཁོ་ཚོའི་འཚོ་བའི་གནས་བབ་གཉིས་ཕན་ཚུན་བསྡུར་ཚད་བྱེད་རྒྱུར་འཕྲད་པའི་དཀའ་
ཁག་དེ་གསལ་ཐབས་མེད་པར་གྱུར་བའི་ཁར་གནད་དོན་དེ་རིགས་ཐད་ཁོ་ཚོས་མུ་མཐུད་
བསམ་གཞིགས་བྱ་རྒྱུར་དུས་ཚོད་ཀྱང་མེད་པ་རེད། འོན་ཀྱང་བོང་རྒན་བྷེ་ཅིན་མིན་
གྱིས་རང་ཉིད་ཀྱིས་དུས་ཡུན་རིང་པའི་མི་ཚེའི་བྱུང་བ་ཞིབ་ཕྲ་རྣམས་ཡིད་ངོར་དྲན་ལུགས་
བརྗོད་པ་མ་ཟད་ཁོ་ཚོའི་འཚོ་བའི་གནས་བབ་ཡར་རྒྱས་སུ་ཕྱིན་མེད་ལ་མ་འོངས་པར་ཡང་
ད་ལྟའི་གནས་བབ་ལས་ཡག་ཏུ་འགྲོ་མི་སྲིད་ལ་དེ་བཞིན་དུ་སྡུག་ཏུ་ཕྱིན་ཏེ་མུ་གེ་དང་དཀའ་
ཁག་བློ་ཕངས་སོགས་ཀྱང་ཡོང་མི་སྲིད་པ་ནི་འགྱུར་ཏུ་མེད་པའི་མི་ཚེའི་ཆོས་ཉིད་ཅིག་ཡིན་
པར་ཤེས་ལུགས་བརྗོད་པ་རེད། ཁོ་པས་གནས་ལུགས་རྒྱུ་མཚན་དེ་རིགས་བཤད་
མིན་ལ་མ་ལྟོས་པར་དུད་འགྲོ་ཚོས་རང་ཉིད་དུད་འགྲོའི་གཞིས་ཀ་དེའི་ཁོང་མི་ཡིན་པའི་
གཟི་བརྗིད་དང་སྤོབས་སེམས་སྐར་ཆ་གཅིག་ཀྱང་ཤོར་མྱོང་མེད་པ་རེད། གང་ལགས་
ཤེ་ན་དུད་འགྲོའི་གཞིས་ཀ་དེ་ནི་དབྱིན་ཇིའི་རྒྱལ་ཁོངས་ནང་དུད་འགྲོ་རང་ཉིད་ཀྱིས་བདག་
ཏུ་བཟུང་ཞིང་དུད་འགྲོ་རང་ཉིད་ཀྱིས་ཐད་ཀར་འཛིན་སྐྱོང་བྱེད་པའི་དུད་འགྲོའི་གཞིས་ཀ་དེ་
ཁོ་ན་ཡིན་པར་བརྟེན་གཞིས་ཀ་དེའི་དུད་འགྲོ་རྒན་གཞོན་ཚང་མ་ཙམ་མ་ཟད་ཐ་ན་གཞིས་
ཀ་དེ་ནས་མ་ལེ་བཅུ་ཉི་ཤུ་བར་ཐག་ཆོད་པའི་ས་ནས་གཞིས་ཀ་དེར་གསར་དུ་འབྱོར་བའི་དུད་
འགྲོ་གཅིག་གིས་ཀྱང་གནས་ལུགས་དེར་དགའ་སྤྲོ་འཕེལ་མཚམས་བཞག་མྱོང་མེད་པ་
རེད། དུད་འགྲོ་ཚོས་མེ་མདའི་སྐད་སྒྲ་ཐོས་པ་དང་སྦྲགས་དར་ཤིང་སྟེང་གི་དར་ལྕོག་
ལྷབ་ལྷུབ་ཏུ་གཡོ་བ་མཐོང་སྐབས་ཁོ་ཚོའི་ཡིད་ངོར་གང་གིས་ཀྱང་ཞུམ་ཏུ་མེད་པའི་
སྤོབས་སེམས་ཀྱི་འཁེངས་ཏེ་ཁོང་ཚོས་རྒྱུན་དུ་འདས་ཟིན་པའི་དུས་སྐབས་ཀྱི་གཞིས་ཀ་
དེའི་དུད་འགྲོའི་དཔའ་རྟགས་དང༌། སྐུ་ཞབས་ཇཱོན་སི་གཞིས་ཀ་དེ་ནས་གནས་དབྱུང་
བཏང་ལུགས། བཀའ་རྒྱ་དོན་ཚན་བདུན་གཏན་ལ་ཕབ་ཚུལ། དུད་འགྲོའི་གཞིས་
ཀར་བཙན་འཛུལ་བྱེད་མཁན་གྱི་མིའི་རིགས་རྣམས་ཕམ་ཉེས་བཏང་པའི་འཐབ་འཁྲུག་གི་
གཏམ་གླེང་བྱས་ཏེ་འདས་ཟིན་པའི་བྱུང་བ་རྣམས་ནམ་ཡང་དེ་མུར་སྐྱུར་འཇོག་བྱེད་ཀྱི་མེད་
པ་རེད། དེ་སྔོན་ཕག་པ་ལཱེ་ཇོར་གྱིས་དུད་འགྲོའི་གཞིས་ཀ་དེ་བཞིན་དུད་འགྲོའི་སྤྱི་
མཐུན་རྒྱལ་ཁབ་ཅིག་ཏུ་གྱུར་ཏེ་དབྱིན་ཡུལ་གྱི་རྩ་ཐང་ལྗང་ཁུའི་སྟེང་མིའི་རིགས་ཀྱི་རྐང
རྗེས་གཅིག་གིས་ཀྱང་དྲི་མས་མ་འགོས་པར་གཙང་མར་གནས་ལུགས་དང་གོང་གི་བཀྲ་
ཤིས་པའི་ཉི་མ་དེ་བཞིན་སྐབས་འཕྲལ་འཚོ་བཞིན་པའི་དུད་འགྲོ་ཞིག་གི་མི་ཚེའི་ནང་མངོན་
འགྱུར་མ་བྱུང་ཡང་སྔར་ཕྱིར་མ་ལྟོས་པར་མངོན་འགྱུར་ཡོང་ངེས་པ་དང་ཐ་ན་སྐབས་དེར་
(དབྱིན་ཡུལ་གྱི་དུད་འགྲོ་)ཞེས་པའི་གཞས་གདངས་དེ་ཡང་གང་སར་སྐད་གསང་མཐོན་
པོའི་ཐོག་ནས་བཏང་ཡོད་ལུགས་སོགས་མདོར་ན་གཞིས་ཀའི་དུད་འགྲོ་གཅིག་གིས་ཀྱང་
གཞས་གདངས་དེ་སྐད་གསང་མཐོན་པོར་བཏང་མ་ནུས་ཀྱང་དེའི་དོན་ཤེས་ཀྱི་ཡོད། དེ་
ཡང་ཁོ་ཚོས་གཞས་གདངས་སྐད་ཤུགས་ཆེན་པོ་བཏང་མ་ཐུབ་པའི་དོན་ནི་ཁོ་ཚོའི་འཚོ་
བར་དཀའ་ཁག་ཆེ་བའི་ཁར་ཁོ་ཚོའི་དེ་སྔོན་གྱི་རེ་འབྲས་རྣམས་མ་སྨིན་པའི་ཉེར་ལེན་གྱི་ཡིན་
སྲིད། གང་ལྟར་ཡང་ཁོ་ཚོར་རང་ཉིད་དུད་འགྲོ་གཞན་དང་མི་འདྲ་བ་ཞིག་ཡིན་པར་
མྱོང་ཚོར་བྱུང་ཡོད། དུད་འགྲོ་རྣམས་གྲོད་པ་སྟོང་པར་ལུས་པ་ནི་དབང་ཤེད་ཆེ་བའི་
འགྲོ་བ་མིའི་རིགས་གསོ་སྐྱོང་བྱས་པའི་རྐྱེན་གྱིས་མིན་པ་དང༌། ཁོ་ཚོས་ངལ་རྩོལ་
ལ་འབད་པས་བརྩོན་ཚེ་དེ་ཡང་ཁོ་ཚོ་རང་ཉིད་ཀྱི་ཆེད་དུ་ཡིན་པ། དུད་འགྲོ་གཅིག་
ཀྱང་རྐང་པ་གཉིས་ལ་བརྟེན་ནས་འགྲོ་གི་མེད་ལ་དུད་འགྲོ་སུ་གཅིག་གིས་ཀྱང་དུད་འགྲོ་
གཞན་ཞིག་ལ་སྦྱིན་བདག་ཅེས་འབོད་ཀྱི་མེད། གང་ཡིན་ཟེར་ན་དུད་འགྲོ་ཚང་མ་
འདྲ་མཉམ་ཡིན་པར་ངོས་འཛིན་གྱི་ཡོད། དབྱར་དུས་ཀྱི་ཞོགས་པ་སྔ་པོ་ཞིག་ལ་སཱི་
ཁིའུ་ལཱར་གྱིས་ལུག་རྣམས་གཞིས་ཀའི་སྣེ་ཟུར་དུ་ཡོད་པའི་སྟག་པའི་ཤིང་ལོས་འཁེངས་
པའི་ཕན་མེད་ས་ཆ་དེར་ཁྲིད་དེ་ཤིང་ལོ་རྣམས་བཀོག་ཏུ་བཅུག་པ་བཞིན་ལུག་དེ་དག་གིས་
ཉིན་ཧྲིལ་པོར་སཱི་ཁིའུ་ལཱར་གྱིས་བཀོད་འདོམས་འོག་ཤིང་ལོ་རྣམས་བཀོག་བཞིན་བསྡད་
པ་རེད། རྟ་བདུན་བདག་པོ་ས་འཛིན་གྱི་ཕག་ཏུ་ཕེབས་ལ་ཉེ་བའི་དགོང་མོའི་དུས་སུ
སཱི་ཁིའུ་ལཱར་གྱིས་ལུག་ཚོར་གནམ་གཤིས་དྲོ་པོ་ཡོད་ལུགས་བརྗོད་དེ་ལུག་རྣམས་མཚན་
ལ་ལས་ཀ་བྱ་ཡུལ་གྱི་ས་ཆ་དེར་སྡོད་དགོས་ལུགས་བཀའ་བཏང་སྟེ་ཁོ་པ་རང་ཉིད་གཞིས་
ཀར་ལོག་ཕྱིན་པ་རེད། ལུག་རྣམས་ཀྱིས་ས་ཆ་དེར་བདུན་ཕྲག་གཅིག་ཙམ་རིང་ངལ་
རྩོལ་བྱས་མཚམས་གཞི་ནས་ལས་ཀ་ལེགས་གྲུབ་ཟིན། ཁོ་ཚོ་ས་ཆ་དེར་ལས་ཀ་
བྱེད་པའི་དུས་ཡུན་རིང་དུད་འགྲོ་གཞན་པ་ཚོས་ཁོ་ཚོ་གཅིག་ཀྱང་གཞིས་ཀའི་ནང་མཐོང་
ལམ་དུ་གྱུར་མེད། ལུག་ཚོས་ལས་ཀ་བྱེད་པའི་ཉིན་རེའི་དུས་ཚོད་ཕལ་མོ་ཆེར་སཱི་
ཁིའུ་ལཱར་ཁོ་ཚོའི་མཉམ་དུ་བསྡད་དེ་དུད་འགྲོ་གཞན་ཚོར་ཁོ་པས་ལུག་རྣམས་ལ་གཞས་
གསར་པ་སློབ་ཀྱི་ཡོད་སྟབས་ཁོ་ཚོ་རྣམས་དུད་འགྲོ་གཞན་ལས་ལོགས་སུ་སྡོད་དགོས་
པ་གལ་ཆེ་ལུགས་བརྗོད་དེ་དུད་འགྲོ ཚོར་མགོ་སྐོར་བཏང་ཡོད། ལུག་རྣམས་ཀྱི་
ཤིང་ལོ་གཅོད་པའི་ངལ་རྩོལ་ཚར་རྗེས་གཞིས་ཀར་ལོག་ནས་དུས་ཡུན་རིང་པོ་མ་སོང་པའི་
དྲོ་སྐྱིད་ལྡན་པའི་དགོང་མོ་ཞིག་དུད་འགྲོ་གཞན་རྣམས་རང་རང་གི་ལས་ཀ་ཚར་ཏེ་གཞིས་
ཀར་ལོག་འགྲོ་བའི་སྐབས་ཁོ་ཚོས་ར་སྐོར་རམ་ཁྱམས་རའི་ཕྱོགས་ནས་འཇིགས་ཡེར་
བའི་རྟའི་འཚེར་སྐད་ཆེན་པོ་ཞིག་ཐོས་པས་དུད་འགྲོ་རྣམས་ཧ་ལས་ཧོན་ཐོར་དུ་གྱུར་ཏེ་ཡུད་
ཙམ་རིང་འགྲོ་མཚམས་བཞག་སྟེ་རྟའི་འཚེར་སྐད་དེར་ཉན་བཞིན་བསྡད། ཁོརིམ་
ཐོས་པའི་རྟའི་སྐད་དེ་ནི་རྟ་གཞན་གང་གི་ཡང་འཚེར་སྐད་མ་ཡིན་པར་དེ་ནི་རྒོད་མ་ཁཱོ་ལི་
ཝར་གྱི་འཚེར་སྐད་ཡིན། ཡུད་ཙམ་རྗེས་སུ་ཁོ་མོས་སླར་ཡང་འཚེར་སྐད་ཆེན་པོ་ཞིག་
བརྒྱབ་པས་དུད་འགྲོ་རྣམས་མགྱོགས་པར་འཚེར་སྐད་སྒྲོག་སའི་ཁྱམས་ར་དེར་ཕྱིན་པས་
རྒོད་མ་ཁཱོ་ལཱི་ཝར་ཡིས་ག་རེ་མཐོང་པ་རྣམས་ཁོ་ཚོས་ཀྱང་མཐོང་པ་རེད། རྒོད་མ་
ཁཱོ་ལཱི་ཝར་ཧང་སང་ཡུལ་གཞན་གང་ཡང་མ་ཡིན་པར་དེ་ནི་ཕག་པ་ཞིག་རང་ཉིད་ཀྱི་སུག་
པ་གཉིས་ཁོ་ན་ས་གཞིར་བཙུགས་ཏེ་གོམ་པ་སྤོ་ལུགས་དེ་ཡིན། སུག་པ་གཉིས་
བཙུགས་ཏེ་འགྲོ་སྐྱོད་བྱེད་མཁན་གྱི་ཕག་པ་དེ་ནི་ཕག་པ་སཱི་ཁིའུ་ཝར་ཡིན་ཞིང་། སྤྱིར་
ཁོ་པས་རང་ཉིད་ཀྱི་གཟུགས་བོངས་ཡོངས་རྫོགས་སུག་པ་གཉིས་ལ་བརྟེན་ནས་འགྲོ་སྐྱོད་
བྱེད་པའི་ཆ་བྱད་དེར་གོམས་འདྲིས་དེ་ཙམ་མེད་པ་ལྟར་སྣང་ཡང་ཁོ་པའི་གཟུགས་པོའི་གནས་
བབ་དོ་མཉམ་པའི་སྒོ་ནས་ཁྱམས་ར་དེའི་ནང་ཕར་ཚུར་འཆམ་འཆམ་དུ་འགྲོ་བསྐྱོད་བྱེད་
ཀྱི་ཡོད་པ་རེད། དེ་ནས་ཡུད་ཙམ་རྗེས་སུ་གཞིས་ཀ་དེའི་སྒོའི་ཕྱི་ཕྱོགས་ནས་ཕག་པ་
མི་ཉུང་བ་ཞིག་རང་ཉིད་ཀྱི་སུག་པ་གཉིས་ཁོ་ནར་བརྟེན་ནས་རུ་སྟར་རིང་པོ་བསྒྲིགས་ཏེ་གོམ་
བགྲོད་བྱེད་བཞིན་ཡོང་པ་དང་ཕག་པ་དེ་དག་གི་ཁྲོད་ནས་འགའ་ཤས་ཀྱི་གོམ་སྟབས་གཞན་
འགའ་ལས་ལེགས་པ་སྤོ་ཐུབ་ཀྱི་ཡོད་ལ། ཡང་རེ་གཉིས་ཀྱི་གོམ་འགྲོད་བྱེད་ལུགས་
ཅོལ་ཆུང་ལྟ་བུར་སྣང་། གང་ལྟར་ཡང་རུ་སྟར་བསྒྲིགས་ཏེ་བསྐྱོད་བཞིན་པའི་ཕག་པ་
ཚང་མས་ཁྱམས་ར་དེའི་མཐའ་འཁོར་དུ་སུག་པ་གཉིས་ལ་བརྟེན་ནས་སྐྱོད་ཡོད། ཕག་
༔ པ་བྱིངས་རྣམས་སུག་གཉིས་ལ་བརྟེན་ནས་གོམ་སྟབས་སྤོས་ཚར་བའི་རྗེས་སུ་ཁྱིའི་ཟུག་
སྐད་དང༌། ཕོ་རོག་གཞོན་ནུའི་ངུར་སྒྲ་ཆེན་པོ་ཞིག་བསྒྲགས་མཚམས་ནེ་བྷོ་ལཱན་རང་
ཉིད་གཡས་གཡོན་དུ་མིག་གི་ཟུར་བརྡ་འཕངས་བཞིན་བཀྲོང་ངེར་ལངས་ཏེ་ཡོང་པ་མ་ཟད་
ཁྱི་རྣམས་ཁོ་པའི་མཐའ་འཁོར་དུ་ཕག་མཆོང་རྒྱག་བཞིན་ཡོང་པ་རེད། དེ་ཙམ་དུ་མ་
ཟད་ཁོ་པའི་སུག་པའི་སྟེང་ལྕག་ཚན་ཞིག་ཁྱེར་ཡོད་པ་རེད། དུད་འགྲོ་ཚོས་ནེ་བྷོ་ལཱན་
གཙོ་གྱུར་གྱི་ཕག་པ་ཚོའི་སྐྱག་བྲོའི་བྱ་སྤྱོད་དེ་མཐོང་སྐབས་ཧ་ལས་ཧོན་ཐོར་དུ་གྱུར་པས་
ཡུད་ཙམ་རིང་ཁ་ཁུ་སིམ་མེར་གནས། དེ་ནས་དུད་འགྲོ་རྣམས་ཀྱིས་ཧ་ལས་པའི་སྒོ་
ནས་ཕག་པའི་རུ་བསྟར་རིང་པོ་དེ་བཞིན་ག་ལེར་ཁྱམས་རའི་ནང་འཁོར་དུ་རུ་བསྟར་བསྒྲིགས་
ཏེ་བསྐྱོད་ལུགས་དེར་བལྟ་བཞིན་བསྡད། དེར་འདུས་དུད་འགྲོ་བྱིངས་ཚོར་མཚོན་ན་
ད་ཐེངས་ཁོ་ཚོས་མཐོང་པའི་ཕག་པའི་བྱ་སྤྱོད་དེ་བཞིན་ཁོ་ཚོའི་བསམ་ཡུལ་ལས་འདས་
པ་ཞིག་ཡིན། དུད་འགྲོ་བྱིངས་རྣམས་ཀྱི་ཡིད་ཀྱི་འཇིག་རྟེན་ཕག་པའི་བྱ་སྤྱོད་དེ་དག་
ལ་ཧ་ལས་ཧོན་ཐོར་དུ་གྱུར་བའི་ཚོར་འདུས་འཁེངས་ཏེ་ཁོ་ཚོས་གནས་ཚུལ་ཅི་ཞིག་བྱུང་ཡང་
དུད་འགྲོའི་གཞིས་ཀའི་འགོ་དཔོན་ལ་ནམ་ཡང་སྐྱོན་བརྗོད་མི་བྱ་རྒྱུར་དུས་ཡུན་རིང་པོའི་
བརྒྱུད་རིམ་ཁྲོད་ནས་ཁྱིའི་འཇིགས་སྐུལ་འོག་སྦྱོང་བརྡར་བྱས་པའི་གོམ་གཤིས་དེ་རིགས་
ལ་མ་ལྟོས་པར་ད་ཐེངས་ཀྱི་ཕག་པ་ཚོའི་བྱ་སྤྱོད་དེར་མི་འདོད་པའི་སྐྱོན་བརྗོད་ཚིག་འགའ་
བརྗོད་ངེས་ཀྱང་ཡུད་ཙམ་རྗེས་སུ་ལུག་ཚང་མར་ཅི་ཞིག་གིས་བརྡ་བཏང་པ་དང་གཉིས་སུ་
མེད་པར་“སུག་པ་བཞི་ཅན་བཟང་ལ་དེ་བས་ཀྱང་སུག་པ་གཉིས་ཅན་ལེགས། སུག་
པ་བཞི་ཅན་བཟང་ལ་དེ་བས་ཀྱང་སུག་པ་གཉིས་ཅན་ལེགས། ཞེས་པའི་འབའ་སྒྲ་ཆེན་པོ་
ཞིག་རྒྱག་བཞིན་ཡོང་པ་དང་། ལུག་དེ་དག་གི་འབའ་སྒྲ་དེ་བཞིན་མཚམས་མ་ཆད་
པར་བསྟུད་མར་ཐེངས་ལྔ་ཙམ་བསྒྲགས། ལུག་དེ་དག་གིས་འབའ་སྒྲ་བསྒྲགས་ཚར་
རྗེས་ཕག་པ་རྣམས་རུ་བསྟར་བསྒྲིགས་བཞིན་གཞིས་ཁང་ནང་དུ་ཕྱིན་པས་དུད་འགྲོ་ཚོས་ཁོ་
ཚོའི་བྱ་སྤྱོད་དེར་ངོ་རྒོལ་བྱ་རྒྱུའི་གོ་སྐབས་ཤོར་བ་རེད། བོང་རྒན་བྷེན་ཅན་མིན་གྱི་
དཔུང་པའི་སྟེང་དུད་འགྲོ་གཞན་ཞིག་གིས་སྣ་བྲེད་བྱེད་བཞིན་པའི་མྱོང་ཚོར་ཞིག་བྱུང་པས
ཁོས་ཁ་ཕར་སློག་ནས་བལྟ་སྐབས་དེ་ནི་གཞན་སུ་ཡང་མ་ཡིན་པར་རྒོད་མ་ཁཱོ་ལཱི་ཝ་ཡིན་
ཞིང་ཁོ་མོའི་མིག་ཟུང་གི་མཐོང་ཤུགས་སྔར་བས་ཇེ་ཆུང་དུ་ཕྱིན་པ་ལྟར་སྣང་། ཁོ་མོས་
སྐད་ཆ་ཚིག་གཅིག་ཀྱང་མ་བརྗོད་པར་བྷེ་ཅིན་མིན་གྱི་ཟེ་བ་ནས་ལྷོད་པོར་བཟུང་སྟེ་“བཀའ་
རྒྱ་དོན་ཚན་བདུན་བྲིས་ཡོད་པའི་ལྷས་པའི་མཐའ་དེར་ཁྲིད་པ་དང་དེར་ཡང་ཁོ་གཉིས་སྐར་
མ་གཅིག་གཉིས་ཙམ་རིང་ཕན་ཚུན་སྐད་ཆ་མ་བཤད་པར་ས་སྨྱུག་དཀར་པོས་ཡི་གེ་བྲིས་
ཡོད་པའི་དུ་ཞག་ཅན་གྱི་གྱང་དེར་གཅེར་བཞིན་བསྡད་རྗེས་མཐར་རྒོད་མ་ཁཱོ་ལཱི་ཝར་གྱིས་
“ཁོ་མོའི་མིག་ཤེད་ཤོར་འདུག་པ་མ་ཟད་ཁོ་མོ་གཞོན་དུས་སུའང་གྱང་སྟེང་འདིར་ག་རེ་བྲིས་
ཡོད་མིན་ཀློག་ཐུབ་ཀྱི་མི་འདུག འོན་ཀྱང་གུས་མོར་གྱང་སྟེང་འདིར་བྲིས་པའི་ཡིག་
འབྲུ་སྔར་དང་ཅུང་མི་འདྲ་བའི་མྱོང་ཚོར་ཞིག་འདུག་པས་གྱང་སྟེང་འདིར་བྲིས་པའི་”བཀའ་
རྒྱ་དོན་ཚན་བདུན་པོ་རྣམས་ཀྱི་འབྲུ་དོན་སྔར་བཞིན་གཅིག་མཚུངས་ཡིན་མིན་ཁྱེད་ཀྱིས་
གཟིགས་དང་”ཞེས་དྲིས་པར་ཁོ་པས་རང་ཉིད་ཀྱིས་དམ་བཅའ་ཐེངས་གཅིག་གློད་རྒྱུར་མོས་
མཐུན་བྱས་ཏེ་གྱང་སྟེང་ལ་ག་རེ་བྲིས་ཡོད་པ་རྣམས་རྒོད་མ་ཁཱོ་ལཱི་ཝར་ལ་བཀླགས་རྗེས་
ཁོ་པས་“འདིར་དུད་འགྲོ་ཚང་མ་འདྲ་མཉམ་ཡིན། འོན་ཀྱང་དུད་འགྲོ་འགའ་ཞིག་
དུད་འགྲོ་གཞན་ལས་ཐོབ་ཐང་ཆེ་བ་ཡོད་ཅེས་པའི་བཀའ་རྒྱ་དོན་ཚན་འདི་ལས་དེ་མིན་འགྱུར་
བ་གང་ཡང་བྱུང་མི་འདུག”ཅེས་བརྗོད། སང་ཉིན་དེར་གཞིས་ཀའི་ལས་ཀར་ལྟ་རྟོགས་
བྱེད་མཁན་གྱི་ཕག་པ་ཚོའི་སུག་པར་ལྕག་ཚན་འཁྱེར་ཏེ་ཡོང་པར་དུད་འགྲོ་ཚོས་ཡ་མཚར་
དེ་ཙམ་བྱས་མེད་པ་ལྟ་བུ་སྣང༌། དེ་ཙམ་མ་ཟད་ཕག་པ་ཚོས་རང་ཉིད་ཀྱི་ཁང་པར་
བརྙན་འཕྲིན་དང་ཁ་པར་འཛུགས་འཆར་བྱེད་པ། ཇཱོན་བྷོལ་དང་ཀྲི་གྲེ་བྷི་གྲེ་ཉིན་
རེའི་མེ་ལོང་ལ་སོགས་པའི་གསར་ཤོག་མངགས་ཉོ་བྱས་པ་རྣམས་དུད་འགྲོ་ཚོས་ཤེས་
སྐབས་དེ་ཙམ་གྱི་ཡ་མཚར་གང་ཡང་བྱས་མེད། གཞན་ཡང་དུད་འགྲོ་ཚོས་ནཻ་བྷོ་
ལཱན་རང་ཉིད་ཀྱི་ཁར་ཐ་མག་གང་པོར་འཐེན་བཞིན་ལྡུམ་རའི་ནང་འཆམ་འཆམ་དུ་བསྐྱོད་
པ་དེར་ཧ་ལས་བྱས་མེད་པ་མ་ཟད་ཐ་ན་ཁོ་ཚོས་ཕག་པ་ཚོས་སྐུ་ཞབས་ཇཱོན་སི་ཡི་གོས་སྒམ་
ནས་གྱོན་ཆས་བཏོན་ཏེ་རང་ཉིད་ཀྱིས་གྱོན་པ་དང་ནེ་བྷོ་ལཱན་རང་ཉིད་ཀྱིས་སྟོད་གོས་དང་
པུས་ཤུབ ཀོ་བ་ཡི་རྐང་འབོབ་གྱོན་པ་དང་ཁོ་པའི་དགའ་ཞེན་བྱེད་ཡུལ་ཕག་མོས་སྐུ་
ཞབས་ཇཱོན་སི་ཡིས་རེས་གཟའ་ཉི་མའི་སྐབས་གྱོན་པའི་གོས་ཆེན་གྱི་གྱོན་པ་རྣམས་གྱོན་
པ་དུད་འགྲོ་ཚོས་མཐོང་སྐབས་ཁོ་ཚོ་དེ་ཙམ་ཡ་མཚན་བྱུང་མེད། གནས་ཚུལ་དེ་
བྱུང་ནས་བདུན་ཕྲག་གཅིག་ཙམ་ཕྱིན་པའི་ཉིན་གུང་ཞིག་ཤིང་རྟ་འཁོར་ལོ་མི་ཉུང་བ་ཞིག་དུད་
འགྲོའི་གཞིས་ཀ་དེར་འབྱོར་ཞིང་དེ་དག་གི་ནང་གཞིས་ཀའི་ཁྱིམ་མཚེས་སྐུ་ཚབ་ཁག་ཞུགས་
ཡོད་ཅིང་ཁོང་རྣམས་ནི་གཞིས་ཀ་དེར་རྟོག་ཞིབ་གཟིགས་སྐོར་བྱེད་པར་མགྲོན་འབོད་བྱས་
པ་ཞིག་རེད། ཕག་པ་ཚོས་གོང་གི་མི་སྣ་ཁག་ལ་དུད་འགྲོའི་གཞིས་ཀ་ཁྱོན་ཡོངས་
ཀྱི་གནས་བབ་བམ་ཆགས་བབ་བསྟན་པས་ཁོ་ཚོས་ག་རེ་མཐོང་པ་རྣམས་ལ་ཡིད་རང་གི་
རྣམ་པ་བསྟན་པ་མ་ཟད་ལྷག་པར་དུ་རླུང་ཤུགས་འཕྲུལ་འཁོར་གྱི་ཁང་པ་དེར་བསྔགས་
བརྗོད་བྱས་ཡོད། ཁོ་པ་རྣམས་གཞིས་ཀ་དེར་རྟོག་ཞིབ་བྱེད་བཞིན་པའི་སྐབས་སུ་
དུད་འགྲོ་བྱིངས་རྣམས་ཀྱིས་རང་ཉིད་ཀྱི་མགོ་བོ་བཀྱག་ཙམ་ཡང་མི་བྱེད་པར་འབད་བརྩོན་
ཆེན་པོས་ཉུང་མའི་ཞིང་ཁར་རྩ་ངན་འཐུ་བཞིན་བསྡད་ཡོད་ལ་ཁོ་ཚོའི་ཡིད་ངོར་ཡང་སྙིང་ཁོ་
ཚོའི་ལས་དབང་སྟེང་ཕག་པ་རྣམས་འཇིགས་ཡེར་བའམ་ཡང་ན་མིའི་རིགས་མགྲོན་པོ་
དེ་དག་འཇིགས་ཡེར་བ་ཡོད་མིན་དབྱེ་འབྱེད་ཀྱང་བྱེད་ཐུབ་མེད། དེའི་མཚན་མོར་
དུད་འགྲོའི་གཞིས་ཀའི་ཁྲོད་ནས་འབོད་སྒྲ་དང་གླུ་སྒྲ་ཆེན་པོ་གྲགས་པ་དང༌། དུད་
འགྲོ་ཚོས་མི་དང་དུད་འགྲོའི་སྐད་ཐོས་མ་ཐག་ཁོ་ཚོའི་ཡིད་ངོར་དུད་འགྲོ་དང་མིའི་རིགས
རྣམས་ཕན་ཚུན་འདྲ་མཉམ་ཐོག་མཉམ་དུ་འཛོམས་པ་དེར་ཡང་སྙིང་གནས་ཚུལ་ཅི་ཞིག་
ལྷག་གིན་ཡོད་མིན་ཤེས་འདོད་ཀྱི་འདུན་པ་ཆེན་པོ་སྐྱེས་པས་དུད་འགྲོ་དེ་དག་མ་གྲོས་
གཅིག་མཐུན་གྱིས་ཁ་ཁུ་སིམ་པོའི་སྒོ་ནས་གཞིས་ཀའི་ལྡུམ་རའི་ནང་སྐྱོད་འགོ་ཚུགས།
དུད་འགྲོ་དེ་དག་གཞིས་ཀའི་རྒྱལ་སྒོའི་འཁྲིས་སུ་འབྱོར་སྐབས་ཅུང་སྐྲག་ནས་ཡར་འཛུལ་
མ་ནུས་པར་ལུས་པའི་སྐབས་དེར་རྒོད་མ་ཁཱོ་ལཱི་ཝར་གྱིས་སྣེ་ཁྲིད་དེ་ཁོ་ཚོས་རྟིང་པ་བཏེགས་
བཞིན་ག་ལེར་ཁང་པའི་འཁྲིས་སུ་ཕྱིན་པ་དང༌། དུད་འགྲོ་དེ་དག་གཟུགས་སྟོབས་
ཆེན་པོ་ཡོད་སྟབས་ཁོ་ཚོས་ཁ་ལག་ཟ་སའི་ཁང་པའི་སྒེའུ་ཁུང་ནས་ཡར་ནང་དུ་བལྟ་མྱུལ་
བྱས་པས་ཁང་པ་དེའི་ནང་ཅོག་ཙེ་རིང་པོ་ཞིག་གི་མཐའ་འཁོར་དུ་མིའི་རིགས་ཞིང་པ་དྲུག་
ཙམ་དང་གནད་ཆེའི་ཕག་པ་དྲུག་ཙམ་ཐོག་ནེ་བྷོ་ལཱན་རང་ཉིད་ཅོག་ཙེའི་འགོ་ཡི་སྟེང་ཡོད་
པའི་གོ་གནས་མཚོན་བྱེད་ཀྱི་རྐུབ་སྟེགས་སྟེང་བསྡད་ཡོད། ཁང་པ་དེའི་ནང་ཡོད་
པའི་ཕག་པ་རྣམས་ལྷོད་པོར་རྐུབ་སྟེགས་སྟེང་བསྡད་ཡོད་པ་མ་ཟད་ཏ་སེ་ཡང་བརྩེས་པརེད།
འོན་ཀྱང་ཁོ་ཚོས་ཆང་རག་འཐུང་ཆེད་ཡུད་ཙམ་རིང་ཏ་སེ་རྩེད་མཚམས་བཞག་པ་རེད། དེར་
འདུས་ཕག་པ་དང་མིའི་རིགས་རྣམས་མཉམ་དུ་ཆང་རག་ལ་ལོངས་སུ་སྤྱོད་སྐབས་ཆང་
སྣོད་ཆེན་པོ་ཞིག་མཐའ་སྐོར་དུ་རིམ་བཞིན་བཏང་སྟེ་ཁོ་ཚོའི་ཕོར་པ་རྣམས་ཨ་རག་(བྷི་ཨར་)
གིས་བསྐང་སྐྱོར་བྱེད་ཀྱི་ཡོད། ཁང་པ་དེའི་ནང་སྤྲོ་སྐྱིད་ལ་རོལ་མཁན་མི་ཕག་སུ་
ཞིག་གིས་ཀྱང་ཁོ་ཚོར་སྒེའུ་ཁུང་བརྒྱུད་ནས་བལྟ་བཞིན་པའི་ཧ་ལས་ཧོན་ཐོར་གྱི་རྣམ་པས་
འཁེངས་པའི་དུད་འགྲོ་བྱིངས་ཚོའི་གདོང་པ་རྣམས་མཐོང་མེད། ཧྥོག་སི་འུ་གྲེ་གཞིས་
ཀ་ནས་ཡིན་པའི་སྐ་ཞབས་ཧྥེལ་ཀིན་གྲོན་གྱིས་ལག་ཏུ་ཨ་རག་བླུགས་པའི་ཕོར་པ་ཐོགས་
ཏེ་ཡར་ལངས་པ་དང་སྦྲགས་དེར་འདུས་མི་ཕག་ཚང་མར་ཆང་ཞིག་བཀྱག་རྒྱུ་ཡིན་ལུགས་
དང༌། ཆང་དེ་མ་བཀྱག་གོང་ལ་ཁོ་པས་སྐད་ཆ་ཚིག་འགའ་ཤོད་འདོད་ཡོད་ལུགས
བརྗོད། དེ་རྗེས་ཁོ་པས་འདས་ཟིན་པའི་དུས་ཀྱི་ནང་དུད་འགྲོའི་གཞིས་ཀ་དང་ཁོ་
ཚོའི་བར་ཕན་ཚུན་གཅིག་གིས་གཅིག་ལ་དོགས་གཞི་དང་གོ་བ་ལོག་སྒྲུབ་བྱུང་པ་རྣམས་
དུས་དེ་ནས་མཇུག་རྫོགས་པས་ཁོ་པ་རང་ཉིད་ཙམ་མ་ཟད་དེར་འདུས་སྐུ་མགྲོན་རྣམས་
དགའ་སྤྲོ་ཆེན་པོ་བྱུང་ལུགས་དང་། འདས་ཟིན་པའི་ལོ་ཟླའི་ནང་ཁོ་པ་དང་དེར་འདུས་
ཚོགས་མི་ཕན་ཚུན་དབར་ཙམ་མ་ཟད་ཕྱོགས་ཁག་གཞན་དབར་ལའང་གོང་གི་དེ་དང་གཅིག་
མཚུངས་ཕན་ཚུན་དོགས་འཆར་དང་སྡང་ཟུག་བྱས་ཡོད་ལུགས། དོགས་གཞི་དེ་
དག་གི་རྒྱུ་མཚན་གཙོ་བོ་ནི་མི་ཚོས་དུད་འགྲོས་སྒེར་བདག་བྱས་ཤིང་སྟངས་འཛིན་བྱེད་
པའི་གཞིས་ཀ་ཞིག་གནས་པ་དེ་ནི་ལུགས་དང་མ་མཐུན་ཞིང་ཁྱིམ་མཚེས་གཞིས་ཀ་ཁག་
ལ་དེའི་ཤུགས་རྐྱེན་ངན་པ་ཐེབས་རྒྱུར་མྱོང་ཚོར་བྱུང་ཡོད། གང་ལགས་ཤེ་ན་ཞིང་པ་
མང་པོ་ཞིག་གིས་བརྟག་ཞིབ་ལེགས་པར་མ་བྱས་པར་དུད་འགྲོའི་གཞིས་ཀ་དེ་འདྲ་བའི་ཁྲོད་
ནས་བག་མེད་ཀྱི་སྤྱོད་ངན་དུད་འགྲོ་གཞན་རྣམས་ལ་དར་ཁྱབ་ཕྱིན་ཏེ་ཁོང་ཚོའི་དུད་འགྲོ་
ཙམ་མ་ཟད་མིའི་རིགས་ཀྱི་ངལ་རྩོལ་ལའང་ཤུགས་རྐྱེན་ཐེབས་རྒྱུར་འཇིགས་སྣང་སྐྱེས་
ལུགས་བརྗོད་ཡོད། དེ་བཞིན་དུ་དུད་འགྲོའི་གཞིས་ཀ་དེའི་དམའ་རིམ་དུད་འགྲོ་
ཚོས་ལས་ཀ་མང་བ་བྱེད་ཅིང་བཟའ་བཅའ་ཉུང་བ་ཐོབ་ལུགས་བརྗོད་ན་མི་འགྲིག་པ་མེད་
ལུགས་དང་ཁོ་དང་ཁོ་པའི་རོགས་པ་ཚོས་དུད་འགྲོའི་གཞིས་ཀ་ནས་ལེགས་ཆ་མང་པོ་ཞིག་
བླངས་ཏེ་རང་ཉིད་ཀྱི་གཞིས་ཀའི་ནང་དེ་དག་ལག་བསྟར་བྱ་དགོས་པ་མཐོང་ལུགས་བརྗོད།
མཐར་སྐུ་ཞབས་ཧྥེལ་ཀིན་གྲོན་གྱིས་དུད་འགྲོའི་གཞིས་ཀ་དང་དེའི་མཁྱིམ་མཚེས་གཞིས་
ཁག་དབར་སྔར་མུས་ནས་ཡོད་པའི་མཛའ་གྲོགས་ཀྱི་འདུ་ཤེས་ཟམ་མ་ཆད་པར་མུ་མཐུད་
གནས་རྒྱུར་ནན་བརྗོད་བྱ་རྒྱུ་ཡིན་ལུགས་བརྗོད། གང་ལགས་ཤེ་ན། ཕག་པ་དང་
འགྲོ་བ་མིའི་རིགས་གཉིས་དབར་ཁེ་ཕན་ཆེད་ཕན་ཚུན་འཐབ་འཁྲུག་དེ་སྔོན་བྱུང་མྱོང་མེད་
ལ་བྱ་དགོས་པའི་རྒྱུ་མཚན་ཡང་མེད། དེའི་རྒྱུ་མཚན་ནི་ཁོ་ཚོ་ཕྱོགས་གཉིས་ཀྱི་ཐུན་
མོང་གི་འཐབ་རྩོད་དང་དཀའ་ཁག་ནི་གཅིག་སྟེ་ངལ་རྩོལ་གྱི་དཀའ་ཁག་དེ་ཡིན་ལུགས་
བརྗོད་པ་རེད། མཚམས་དེར་སྐུ་ཞབས་སྤྲེལ་ཁིན་གྲོན་གྱིས་གྲ་སྒྲིག་ལེགས་པར
བྱས་པའི་མཚར་གཏམ་དེར་འདུས་མི་ཕག་རྣམས་ཀྱི་ཁྲོད་དུ་བརྗོད་འདུན་ཚེ་ཡང་ཁོ་པ་རེ་
ཞིག་དགའ་བདེས་མྱོས་ཏེ་མཚར་གཏམ་དེ་ཡང་ཁ་ནས་མ་ཐོན་པ་རེད། དེ་ཙམ་མ་
ཟད་ཁོང་གློ་སུད་བརྒྱབ་པས་ཁོང་གི་གདོང་མདོག་ཀྱང་སྨུག་པོར་གྱུར་པ་དང་། གློ་
བརྒྱབ་ཚར་རྗེས་ཁོང་གིས་“ཁྱེད་རང་ཚོས་འདོད་བློ་འཚིམ་པར་བྱེད་ས་དམའ་རིམ་དུད་འགྲོ་
ཡོད་ལ་ང་ཚོར་ཡང་གྲལ་རིམ་དམའ་བའི་རིགས་ཡོད”ཅེས་བརྗོད་པ་མ་ཟད་ཁོ་པས་ཕག་
པ་ཚོར་དུད་འགྲོའི་ཟས་ཀྱི་ཐོབ་ཆ་ཉུང་བ་དང་། ལས་ཡུན་རིང་ཞིང་བག་མེད་ལོངས་
སྤྱོད་མེད་པའི་སྤྱོད་ཚུལ་དེར་བསྔགས་བརྗོད་ཀྱང་བྱས། མཐར་ཁོང་གིས་དེར་འདུས་
ཚོགས་མི་རེ་རེའི་ཆང་ཕོར་ཨ་རག་གིས་བཀངས་ཏེ་ཁོ་པ་རྣམས་ཡར་ལངས་དགོས་ལུགས་
རེ་འབོད་བྱས་ཏེ་“བློ་མཐུན་ཚོ། དེ་རིང་ཁོ་པས་དུད་འགྲོའི་གཞིས་ཀ་འདི་བཞིན་མ་
འོངས་པར་དར་རྒྱས་ཡོང་བར་སྨོན་འདུན་མཚོན་ཆེད་དུ་ཁྱེད་རྣམས་ལ་མཆོད་ཆང་ཞིག་
བཀྱག་གི་ཡིན།”ཞེས་བརྗོད་པ་ཁང་པ་དེ་བཞིན་དགའ་སྤྲོའི་དགོད་སྒྲ་དང་རྐང་པའི་རྡེབ་སྒྲས་
འཁེངས་པ་རེད། ནེ་བྷོ་ལཱན་སྐུ་ཞབས་སྤྱི་ཁིན་གྲོན་གྱི་སྤྱོད་ཚུལ་དེར་རབ་ཏུ་དགའ་
སྟེ་རང་ཉིད་ཀྱི་སྡོད་སྟེགས་ནས་ཡར་ལངས་ཏེ་ཨ་རག་བླུགས་པའི་རང་ཉིད་ཀྱི་ཕོར་པའི་ཨ་
རག་དེ་གཙང་འཐུང་མ་བྱས་གོང་ཅོག་ཙེའི་མཐའ་སྐོར་བརྒྱུད་སྐུ་ཞབས་ཧྥེལ་ཁཱོན་གྲོན་གྱི་
ཕོར་པར་རང་ཉིད་ཀྱི་ཆང་ཕོར་ལ་སྦྱར་ཙམ་བྱེད་པར་ཡོང་། སྤྲོ་སྣང་གི་སྐད་སྒྲ་དེ་རིམ་
བཞིན་ཞི་འཇགས་སུ་གྱུར་སྐབས་ནེ་བྷོ་ལཱན་ཡར་ལངས་ཏེ་ཁོ་པར་ཡང་སྐད་ཆ་ཚིག་འགའ་
བརྗོད་རྒྱུ་ཡོད་ལུགས་བཤད། ཁོ་པས་བརྗོད་པའི་གཏམ་བཤད་དེ་བཞིན་སྔར་རྒྱུན་
བཞིན་མདོར་བསྡུས་ཤིང་གནད་ལ་འཁེལ་བ་ཞིག་ཡིན། ཁོ་པས་གཏམ་བཤད་དེའི་
ནང་ཁྱིམ་མཚེས་ཞིང་པ་རྣམས་དང་དུད་འགྲོའི་གཞིས་ཀ་དེ་ཕན་ཚུན་གཉིས་དབར་གྱི་སྔོན་
བྱུང་གི་དོགས་གཞི་རྣམས་དུས་དེ་ནས་བཟུང་མཇུག་བསྒྲིལ་པ་དེར་ཁོ་པ་སེམས་གཏིང་
ནས་དགའ་པོ་བྱུང་ལུགས་དང་། དེ་སྔོན་ཁོ་པའི་ཞེ་འཁོན་ཅན་གྱི་དགྲ་བོ་འགས་ཁོ་
དང་ཁོ་པའི་ཕྱོགས་གཏོགས་དུད་འགྲོ་རྣམས་ཀྱིས་སྔར་སྲོལ་རྩ་མེད་བཟོས་པ་དང་གསར་
བརྗེའི་ལྟ་བ་བཟུང་སྟེ་ཁོ་ཚོས་གཞིས་ཀ་དེའི་ཁྱིམ་མཚེས་ཁག་གི་དུད་འགྲོའི་ཁྲོད་གྱེན་ལོག་
གི་མེ་ལྕེ་སྤོར་རྒྱུའི་ངན་འཆར་བཏིང་ལུགས་ཀྱི་གཏམ་འཆལ་དུས་ཡུན་རིང་པོར་དར་
ཁྱབ་བྱུང་ཡོད་པ་དེ་དག་ནི་བདེན་པ་ཡེ་ནས་མིན་ལུགས་བརྗོད་པ་རེད། གཞན་ཡང་
ནེ་བྷོ་ལཱན་གྱིས་དུད་འགྲོའི་གཞིས་ཀའི་དུད་འགྲོ་ཚོའི་སྔོན་ནས་ཡིད་བཅངས་ཀྱི་བཅོས་
མིན་འདུན་པ་ནི་ཁྱིམ་མཚེས་གཞིས་ཀ་ཁག་ལ་རྒྱུན་གཏན་གྱི་ཚོང་འབྲེལ་བཙུགས་ཐོག་
ཕན་ཚུན་ཞི་བདེ་མཛའ་མཐུན་ངང་འཚོ་སྡོད་བྱ་འདུན་དང་། ཁོ་པ་རང་ཉིད་ཀྱིས་སྟངས་
འཛིན་བྱེད་པའི་དུད་འགྲོའི་གཞིས་ཀ་དེ་བཞིན་མཉམ་ལས་སམ་མཉམ་འདེབས་ཀྱི་རང་
བཞིན་ལྡན་པའི་ཁེ་ལས་ཤིག་ཡིན་པས་ཁོ་པ་རང་ཉིད་ལ་བདག་པའི་མཁར་དབང་བདག་
ཐོབ་རྣམས་ཕག་པ་གཞན་དག་དང་མཉམ་དུ་ལོངས་སུ་སྤྱོད་ལུགས་བརྗོད། གཞན་
ཡང་ཁོ་པས་འདས་ཟིན་པའི་མིའི་རིགས་དང་དུད་འགྲོའི་གཞིས་ཀ་ཕྱོགས་ཕན་ཚུན་
དབར་གྱི་འགལ་ཟླ་དང་དོགས་གཞི་རྙིང་པ་རྣམས་ད་ནས་བཟུང་མེད་པར་གྱུར་བ་ཁོ་པས་
ཡིད་ཆེས་བྱེད་ཀྱི་ཡོད་པ་མ་ཟད་ཉེ་ཆར་དུད་འགྲོའི་གཞིས་ཀའི་ནང་གོམ་སྲོལ་འགར་འགྱུར་
བ་བཏང་པ་དེས་ཕྱོགས་གཉིས་ཕན་ཚུན་གྱི་ཡིད་ཆེས་སྔར་བས་བརྟན་པོ་འཛུགས་རྒྱུར་ཕན་
འབྲས་ཡོད་ལུགས་བརྗོད། དེ་བཞིན་དུ་ཁོ་པས་དུད་འགྲོའི་གཞིས་ཀའི་ནང་ད་བར་
དུད་འགྲོ་ནང་ཁུལ་ཕན་ཚུན་ལ་བློ་མཐུན་”ཞེས་འབོད་པའི་གོམས་སྲོལ་ངན་པ་ཞིག་རྒྱུན་
འཇགས་སུ་གྱུར་བ་དེ་མེད་པར་བཟོ་དགོས་ལུགས་དང༌། དེ་ཙམ་མ་ཟད་འབྱུང་ཁུངས་
མ་ཤེས་ཀྱང་རེས་གཟའ་ཉི་མའི་ཞོགས་པ་རྟག་པར་ལྡུམ་རའི་ནང་གི་ཤིང་སྡོང་སྟེང་ཟེར་
བརྒྱབ་སྟེ་བཀལ་བའི་ཕོ་ཕག་ཞིག་གི་ཐོད་པ་དེ་བརྒྱུད་ནས་རུ་སྒྲིག་གུས་འདུད་བྱེད་དགོས་
པའི་གོམས་སྲོལ་ཁྱད་མཚར་ཞིག་ཀྱང་དར་ཡོད་པ་དེ་ཡང་མེད་པར་བཟོས་ཏེ་ཕོ་ཕག་གི་
ཐོད་པ་དེ་ས་སྦས་བཏང་ལུགས་བརྗོད། གཞན་ཡང་ཁོ་པས་དུད་འགྲོའི་གཞིས་ཀ་
དེར་ཡོང་པའི་ཁོ་པའི་ཞིང་པ་སྐུ་མགྲོན་དེ་ཚོས་དར་ཤིང་སྟེང་ལྷབ་ལྷུབ་ཏུ་གཡོ་བའི་དར་ཆ་
ལྗང་ཁུ་དེ་བཞིན་མཐོང་ཡོད་ཤས་ཆེ་ལ་གལ་ཏེ་མཐོང་ཡོད་ཚེ་དེ་སྔོན་དར་ཆ་དེའི་སྟེང་བྲིས་
པའི་དུད་འགྲོའི་རྨིག་པ་དང་ར་ཅོ་རྣམས་ད་ཆ་མེད་པར་བཟོས་ཡོད་པ་མཐོང་ངེས་རེད་ལ་
དུས་ད་ནས་བཟུང་དར་ཆ་དེ་བཞིན་རྟགས་གང་གིས་ཀྱང་མ་རྒྱན་པར་ལྗང་ཁུ་ཁོ་ནར་འཇོག་
རྒྱུ་ཡིན་ལུགས་བརྗོད་པ་རེད། ནེ་བྷོ་ལཱན་གྱིས་སྐུ་ཞབས་ཧྥེལ་ཁིན་ཀྲོན་གྱི་ཡང་དག་
གཏམ་བཤད་དེར་སྤྱིར་སྐྱོན་མ་ལྡན་ཡང་དེའི་གནད་དོན་གཅིག་གི་སྟེང་སྐྱོན་བརྗོད་བྱ་རྒྱུ་
ཡོད་པ་ནི་སྐུ་ཞབས་ཧྥེལ་ཁིན་ཁྲོན་གྱིས་དུད་འགྲོའི་གཞིས་ཀ་དེར་(དུད་འགྲོའི་གཞིས་ཀ་)
ཞེས་པའི་ཐ་སྙད་དེ་བཞིན་སྐབས་དེ་གར་བེད་སྤྱོད་བྱ་རྒྱུ་མིན་པ་ཁྱབ་བསྒྲགས་བྱས་པ་ཐོག་
མ་ཡིན་པར་བརྟེན་ཁོང་གིས་མ་མཁྱེན་པའི་ཉེར་ལེན་ལ་བརྟེན་གཞིས་ཀ་དེར་(དུད་འགྲོའི་
གཞིས་ཀ་)ཞེས་བོས་པ་ཡིན་ལུགས་དང༌། དུས་དེ་ནས་བཟུང་དུད་འགྲོའི་གཞིས་ཀ་
དེའི་མིང་བརྗེ་བསྒྱུར་གྱིས་”སྒེར་གཞིས་”ཞེས་བརྗོད་རྒྱུ་ཡིན་ལུགས་། དུད་འགྲོའི་
གཞིས་ཀ་དེའི་མིང་གསར་པ་དེ་ནི་ཡང་དག་པ་ཞིག་དང་། གཞིས་ཀ་དེའི་ཆེས་ཐོག་
མའི་མིང་ཡང་ཡིན་ལུགས་བརྗོད་པ་རེད། མཐར་ནེ་བྷོ་ལཱན་གྱིས་“སྐུ་ཞབས་རྣམས་
ཁོ་བོས་ཁྱེད་རྣམ་པར་སྔོན་དང་གཅིག་མཚུངས་ཀྱི་ཨ་རག་ཅིག་བཀྱག་རྒྱུ་ཡིན་ལ་དེ་ཡང་
བཀྱག་སྟངས་མི་འདྲ་བ་ཞིག་གི་ཐོག་ནས་བཀྱག་གི་ཡིན་པས་ཁྱེད་རྣམས་ཀྱིས་”སྒེར་གཞིས་
“འདིའི་དར་རྒྱས་ཆེད་མཉེས་དག་སྐྱོན་རོགས་གནང་”ཞེས་བརྗོད་པ་རེད། སྐབས་
དེར་སྐུ་ཞབས་ཧྥེ་ཁིན་གྲོན་གྱིས་ཆང་བཀྱག་སྐབས་དང་འདྲ་བར་ཁོ་ཚོའི་སྡོད་ཁང་དེ་དགོད་
སྒྲས་འཁེངས་བཞིན་དེར་འདུས་མི་ཕག་ཚོས་ཆང་གཙང་དག་བརྒྱབ། ཁང་པ་དེའི་
སྒེའུ་ཁུང་གི་ཕྱི་ཕྱོགས་ནས་ཁོ་ཚོའི་རྒྱས་སྤྲོས་བྱེད་ལུགས་ལ་ལྐོག་ལྟ་བྱེད་བཞིན་པའི་དུད་
འགྲོ་བྱིངས་ཚོས་ཁོ་ཚོར་ལྟ་སྐབས་ཁོ་ཚོའི་ཡིད་ངོར་ཡ་མཚར་གྱི་དོན་རྐྱེན་ཞིག་འབྱུང་
བཞིན་པའི་མྱོང་ཚོར་ཞིག་བྱུང་པ་ནི་ཕག་པ་རྣམས་ཀྱི་གདོང་པ་བསྒྱུར་མཁན་དེ་དངོས་པོ་
ཅི་ཞིག་ཡིན་མིན་དེ་རེད། རྒོད་མ་ཁཱོ་ལཱི་ཝར་གྱིས་གསལ་ལ་མི་གསལ་བའི་མིག་
ཟུང་གིས་ཕག་པ་དེ་དག་གི་གདོང་པ་རེ་རེར་བལྟས་པས་ཕག་པ་འགའ་ཤས་མས་ལེ་ལྔ་
དང་། འགར་བཞི། རེས་འགར་གསུམ་རེ་བཅས་སྣ་ཚོགས་ཤིག་ཡོད་པ་མཐོང།
འོན་ཀྱང་ལྐོག་གྱུར་གྱི་གནད་དོན་ཞིག་ནི་ཁོ་ཚོའི་གདོང་པའི་སྟེང་འགྱུར་བཞིན་པའི་དངོས་
པོ་དེ་ཅི་ཞིག་ཡིན་མིན་དེ་ཡིན། ཕག་པ་དང་ཞིང་པ་མགྲོན་པོ་ཚོའི་དགའ་བསུའི་ཐལ་
སྒྲ་མཇུག་རྫོགས་མཚམས་ཁོ་པ་ཚོས་མུ་མཐུད་ཏ་སེ་རྩེད་འགོ་ཚུགས་པས་ལྐོག་ལྟ་བྱེད་
བཞིན་པའི་དུད་འགྲོ་རྣམས་ཁ་ཁུ་སིམ་པོར་གོག་འགྲོད་བྱེད་བཞིན་ཕར་བསྐྱོད་པ་རེད། འོན་
ཀྱང་དུད་འགྲོ་དེ་དག་ལྐོག་ལྟ་བྱ་ཡུལ་གྱི་སྒེའུ་ཁུང་དེ་ནས་ཡཱ་གྲེ་འགའ་ཤས་ཙམ་ལས་ཕྱིན་
མ་ཚར་གོང་ལ་གོང་གི་ཁང་པ་དེའི་ནང་ནས་སྐད་སྒྲ་ཆེན་པོ་ཞིག་གྲགས་པས་དུད་འགྲོ་ཚོ་
སླར་ཡང་ཕར་ཕྱིན་ཏེ་སྒེའུ་ཁུང་ནས་ལྐོག་ལྟ་བྱས་པས་སྐབས་དེར་དེ་སྔོན་གྱི་དགའ་སྤྲོའི་
དགོད་སྒྲ་དེ་ལྟར་མ་ཡིན་པར་ཁོ་ཚོ་ཕན་ཚུན་ཁ་རྩོད་དྲག་པོ་རྒྱག་བཞིན་ཡོད་པས་མི་དང་
དུད་འགྲོ་དེ་དག་ཕན་ཚུན་དབར་དམོད་བོར་རེས་དང༌། ཅོག་ཙེ་ལྡེབ་པ། སྡང་
མིག་བགྲད་པ་སོགས་བྱེད་བཞིན་ཡོད་པ་རེད། ་མི་ཕག་གཉིས་དབར་བྱུང་པའི་རྩོད་
རྙོག་གི་བྱུང་རྐྱེན་ནི་ནེ་བྷོ་ལཱན་དང་སྐུ་ཞབས་ཧྥིལ་ཁིན་ཀྲོན་གཉིས་ཀྱིས་ཏ་སེ་རྩེད་སྐབས་
ཁོ་གཉིས་དུས་མཉམ་དུ་མི་རེས་ཏ་སེ་ནག་མདོག་དང་པོ་རེ་དབྱུགས་པ་དེས་ཡིན་པར་སྣང་།
ཁོ་ཚོ་ཕན་ཚུན་ཁ་རྩོད་རྒྱག་པའི་སྐད་སྒྲའི་ཁྲོད་སྐད་སྒྲ་མི་འདྲ་བ་བཅུ་གཉིས་ཙམ་མཆིས་
ཀྱང་དེ་དག་རྣམས་ཀྱི་སྒྲ་གདངས་གཅིག་མཚུངས་ཡིན་ལ་དུས་དེ་སྐབས་དུད་འགྲོ་ཚོས་
ཕག་པའི་གདོང་ལ་ག་རེ་བྱས་མིན་གྱི་སེམས་ནང་གི་དོགས་འཆར་དེ་མེད་པར་གྱུར།
ལོགས་སུ་ཡོད་པའི་དུད་འགྲོ་དེ་དག་གིས་སྒེའུ་ཁུང་བརྒྱུད་ཐོག་མར་ཕག་རྣམས་ལ་ལྐོག་
བལྟ་བྱས་པ་དང་དེ་རྗེས་མིའི་གདོང་པར་བལྟས། ཡང་ཕག་པའི་གདོང་པར་བལྟས་
པ་དང་དེ་རྗེས་མིའི་གདོང་པར་བལྟས་པ་སོགས་ཁོ་ཚོས་ཐེངས་མང་བལྟས་ཀྱང་གདོང་ཅི་
ཞིག་ཕག་གདོང་ཡིན་པ་དང་ཅི་ཞིག་མི་གདོང་ཡིན་པ་འཁྲུན་ཐག་མ་ཆོད་པའི་གནས་སུ་
གྱར་རོ།།
བརྩམས་སྒྲུང་འདི་བཞིན་སྐུ་ཞབས་ཇོ་ཇི་ཨཱོ་ཝི་རལ་ལགས་ཀྱིས་སྤྱི་ལོ་༡༩༣༤ ཕྱི
ཟླ་བཅུ་གཅིག་པར་འབྲི་འགོ་བཙུགས་ཏེ་སྤྱི་ལོ ༡༩༤༤ ཕྱི་ཟླ་གཉིས་པར་
ལེགས་གྲུབ་ཟིན་ཏོ།།